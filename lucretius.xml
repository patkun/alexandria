<?xml version="1.0" encoding="UTF-8"?>
<root>
  <metadata xmlns:dc="http://purl.org/dc/elements/1.1/" xmlns:opf="http://www.idpf.org/2007/opf">
    <dc:title>T. Lucreti Cari De rerum natura</dc:title>
    <dc:creator opf:file-as="Lucretius Carus, Titus" opf:role="aut">Titus Lucretius Carus</dc:creator>
    <dc:language>la</dc:language>
    <dc:identifier id="bookid">rernat9079392</dc:identifier>
    <dc:rights>Public Domain</dc:rights>
  </metadata>
  <chapter label="Liber Primus">Liber Primus</chapter>
  <verse>
    <l>Aeneadum genetrix, hominum divomque voluptas,</l>
    <l>alma Venus, caeli subter labentia signa</l>
    <l>quae mare navigerum, quae terras frugiferentis</l>
    <l>concelebras, per te quoniam genus omne animantum</l>
    <l>concipitur visitque exortum lumina solis:</l>
    <l>te, dea, te fugiunt venti, te nubila caeli</l>
    <l>adventumque tuum, tibi suavis daedala tellus</l>
    <l>summittit flores, tibi rident aequora ponti</l>
    <l>placatumque nitet diffuso lumine caelum.</l>
    <l>nam simul ac species patefactast verna diei</l>
    <l>et reserata viget genitabilis aura favoni,</l>
    <l>aeriae primum volucris te, diva, tuumque</l>
    <l>significant initum perculsae corda tua vi.</l>
    <l>inde ferae pecudes persultant pabula laeta</l>
    <l>et rapidos tranant amnis: ita capta lepore</l>
    <l>te sequitur cupide quo quamque inducere pergis.</l>
    <l>denique per maria ac montis fluviosque rapacis</l>
    <l>frondiferasque domos avium camposque virentis</l>
    <l>omnibus incutiens blandum per pectora amorem</l>
    <l>efficis ut cupide generatim saecla propagent.</l>
    <l>quae quoniam rerum naturam sola gubernas</l>
    <l>nec sine te quicquam dias in luminis oras</l>
    <l>exoritur neque fit laetum neque amabile quicquam,</l>
    <l>te sociam studeo scribendis versibus esse,</l>
    <l>quos ego de rerum natura pangere conor</l>
    <l>Memmiadae nostro, quem tu, dea, tempore in omni</l>
    <l>omnibus ornatum voluisti excellere rebus.</l>
    <l>quo magis aeternum da dictis, diva, leporem.</l>
    <l>effice ut interea fera moenera militiai</l>
    <l>per maria ac terras omnis sopita quiescant;</l>
    <l>nam tu sola potes tranquilla pace iuvare</l>
    <l>mortalis, quoniam belli fera moenera Mavors</l>
    <l>armipotens regit, in gremium qui saepe tuum se</l>
    <l>reiicit aeterno devictus vulnere amoris,</l>
    <l>atque ita suspiciens tereti cervice reposta</l>
    <l>pascit amore avidos inhians in te, dea, visus</l>
    <l>eque tuo pendet resupini spiritus ore.</l>
    <l>hunc tu, diva, tuo recubantem corpore sancto</l>
    <l>circum fusa super, suavis ex ore loquellas</l>
    <l>funde petens placidam Romanis, incluta, pacem;</l>
    <l>nam neque nos agere hoc patriai tempore iniquo</l>
    <l>possumus aequo animo nec Memmi clara propago</l>
    <l>talibus in rebus communi desse saluti.</l>
    <l>omnis enim per se divum natura necessest</l>
    <l>immortali aevo summa cum pace fruatur</l>
    <l>semota ab nostris rebus seiunctaque longe;</l>
    <l>nam privata dolore omni, privata periclis,</l>
    <l>ipsa suis pollens opibus, nihil indiga nostri,</l>
    <l>nec bene promeritis capitur nec tangitur ira.</l>
    <l>Humana ante oculos foede cum vita iaceret</l>
    <l>in terris oppressa gravi sub religione,</l>
    <l>quae caput a caeli regionibus ostendebat</l>
    <l>horribili super aspectu mortalibus instans,</l>
    <l>primum Graius homo mortalis tollere contra</l>
    <l>est oculos ausus primusque obsistere contra;</l>
    <l>quem neque fama deum nec fulmina nec minitanti</l>
    <l>murmure compressit caelum, sed eo magis acrem</l>
    <l>inritat animi virtutem, effringere ut arta</l>
    <l>naturae primus portarum claustra cupiret.</l>
    <l>ergo vivida vis animi pervicit et extra</l>
    <l>processit longe flammantia moenia mundi</l>
    <l>atque omne immensum peragravit mente animoque,</l>
    <l>unde refert nobis victor quid possit oriri,</l>
    <l>quid nequeat, finita potestas denique cuique</l>
    <l>qua nam sit ratione atque alte terminus haerens.</l>
    <l>quare religio pedibus subiecta vicissim</l>
    <l>opteritur, nos exaequat victoria caelo.</l>
    <l>Illud in his rebus vereor, ne forte rearis</l>
    <l>impia te rationis inire elementa viamque</l>
    <l>indugredi sceleris. quod contra saepius illa</l>
    <l>religio peperit scelerosa atque impia facta.</l>
    <l>Aulide quo pacto Triviai virginis aram</l>
    <l>Iphianassai turparunt sanguine foede</l>
    <l>ductores Danaum delecti, prima virorum.</l>
    <l>cui simul infula virgineos circum data comptus</l>
    <l>ex utraque pari malarum parte profusast,</l>
    <l>et maestum simul ante aras adstare parentem</l>
    <l>sensit et hunc propter ferrum celare ministros</l>
    <l>aspectuque suo lacrimas effundere civis,</l>
    <l>muta metu terram genibus summissa petebat.</l>
    <l>nec miserae prodesse in tali tempore quibat,</l>
    <l>quod patrio princeps donarat nomine regem;</l>
    <l>nam sublata virum manibus tremibundaque ad aras</l>
    <l>deductast, non ut sollemni more sacrorum</l>
    <l>perfecto posset claro comitari Hymenaeo,</l>
    <l>sed casta inceste nubendi tempore in ipso</l>
    <l>hostia concideret mactatu maesta parentis,</l>
    <l>exitus ut classi felix faustusque daretur.</l>
    <l>tantum religio potuit suadere malorum.</l>
    <l>Tutemet a nobis iam quovis tempore vatum</l>
    <l>terriloquis victus dictis desciscere quaeres.</l>
    <l>quippe etenim quam multa tibi iam fingere possunt</l>
    <l>somnia, quae vitae rationes vertere possint</l>
    <l>fortunasque tuas omnis turbare timore!</l>
    <l>et merito; nam si certam finem esse viderent</l>
    <l>aerumnarum homines, aliqua ratione valerent</l>
    <l>religionibus atque minis obsistere vatum.</l>
    <l>nunc ratio nulla est restandi, nulla facultas,</l>
    <l>aeternas quoniam poenas in morte timendum.</l>
    <l>ignoratur enim quae sit natura animai,</l>
    <l>nata sit an contra nascentibus insinuetur</l>
    <l>et simul intereat nobiscum morte dirempta</l>
    <l>an tenebras Orci visat vastasque lacunas</l>
    <l>an pecudes alias divinitus insinuet se,</l>
    <l>Ennius ut noster cecinit, qui primus amoeno</l>
    <l>detulit ex Helicone perenni fronde coronam,</l>
    <l>per gentis Italas hominum quae clara clueret;</l>
    <l>etsi praeterea tamen esse Acherusia templa</l>
    <l>Ennius aeternis exponit versibus edens,</l>
    <l>quo neque permaneant animae neque corpora nostra,</l>
    <l>sed quaedam simulacra modis pallentia miris;</l>
    <l>unde sibi exortam semper florentis Homeri</l>
    <l>commemorat speciem lacrimas effundere salsas</l>
    <l>coepisse et rerum naturam expandere dictis.</l>
    <l>qua propter bene cum superis de rebus habenda</l>
    <l>nobis est ratio, solis lunaeque meatus</l>
    <l>qua fiant ratione, et qua vi quaeque gerantur</l>
    <l>in terris, tunc cum primis ratione sagaci</l>
    <l>unde anima atque animi constet natura videndum,</l>
    <l>et quae res nobis vigilantibus obvia mentes</l>
    <l>terrificet morbo adfectis somnoque sepultis,</l>
    <l>cernere uti videamur eos audireque coram,</l>
    <l>morte obita quorum tellus amplectitur ossa.</l>
    <l>Quod super est, vacuas auris animumque sagacem</l>
    <l>semotum a curis adhibe veram ad rationem,</l>
    <l>ne mea dona tibi studio disposta fideli,</l>
    <l>intellecta prius quam sint, contempta relinquas.</l>
    <l>nam tibi de summa caeli ratione deumque</l>
    <l>disserere incipiam et rerum primordia pandam,</l>
    <l>unde omnis natura creet res, auctet alatque,</l>
    <l>quove eadem rursum natura perempta resolvat,</l>
    <l>quae nos materiem et genitalia corpora rebus</l>
    <l>reddunda in ratione vocare et semina rerum</l>
    <l>appellare suemus et haec eadem usurpare</l>
    <l>corpora prima, quod ex illis sunt omnia primis.</l>
    <l>Nec me animi fallit Graiorum obscura reperta</l>
    <l>difficile inlustrare Latinis versibus esse,</l>
    <l>multa novis verbis praesertim cum sit agendum</l>
    <l>propter egestatem linguae et rerum novitatem;</l>
    <l>sed tua me virtus tamen et sperata voluptas</l>
    <l>suavis amicitiae quemvis efferre laborem</l>
    <l>suadet et inducit noctes vigilare serenas</l>
    <l>quaerentem dictis quibus et quo carmine demum</l>
    <l>clara tuae possim praepandere lumina menti,</l>
    <l>res quibus occultas penitus convisere possis.</l>
    <l>hunc igitur terrorem animi tenebrasque necessest</l>
    <l>non radii solis neque lucida tela diei</l>
    <l>discutiant, sed naturae species ratioque.</l>
    <l>Principium cuius hinc nobis exordia sumet,</l>
    <l>nullam rem e nihilo gigni divinitus umquam.</l>
    <l>quippe ita formido mortalis continet omnis,</l>
    <l>quod multa in terris fieri caeloque tuentur,</l>
    <l>quorum operum causas nulla ratione videre</l>
    <l>possunt ac fieri divino numine rentur.</l>
    <l>quas ob res ubi viderimus nil posse creari</l>
    <l>de nihilo, tum quod sequimur iam rectius inde</l>
    <l>perspiciemus, et unde queat res quaeque creari</l>
    <l>et quo quaeque modo fiant opera sine divom.</l>
    <l>Nam si de nihilo fierent, ex omnibus rebus</l>
    <l>omne genus nasci posset, nil semine egeret.</l>
    <l>e mare primum homines, e terra posset oriri</l>
    <l>squamigerum genus et volucres erumpere caelo;</l>
    <l>armenta atque aliae pecudes, genus omne ferarum,</l>
    <l>incerto partu culta ac deserta tenerent.</l>
    <l>nec fructus idem arboribus constare solerent,</l>
    <l>sed mutarentur, ferre omnes omnia possent.</l>
    <l>quippe ubi non essent genitalia corpora cuique,</l>
    <l>qui posset mater rebus consistere certa?</l>
    <l>at nunc seminibus quia certis quaeque creantur,</l>
    <l>inde enascitur atque oras in luminis exit,</l>
    <l>materies ubi inest cuiusque et corpora prima;</l>
    <l>atque hac re nequeunt ex omnibus omnia gigni,</l>
    <l>quod certis in rebus inest secreta facultas.</l>
    <l>Praeterea cur vere rosam, frumenta calore,</l>
    <l>vites autumno fundi suadente videmus,</l>
    <l>si non, certa suo quia tempore semina rerum</l>
    <l>cum confluxerunt, patefit quod cumque creatur,</l>
    <l>dum tempestates adsunt et vivida tellus</l>
    <l>tuto res teneras effert in luminis oras?</l>
    <l>quod si de nihilo fierent, subito exorerentur</l>
    <l>incerto spatio atque alienis partibus anni,</l>
    <l>quippe ubi nulla forent primordia, quae genitali</l>
    <l>concilio possent arceri tempore iniquo.</l>
    <l>Nec porro augendis rebus spatio foret usus</l>
    <l>seminis ad coitum, si e nilo crescere possent;</l>
    <l>nam fierent iuvenes subito ex infantibus parvis</l>
    <l>e terraque exorta repente arbusta salirent.</l>
    <l>quorum nil fieri manifestum est, omnia quando</l>
    <l>paulatim crescunt, ut par est semine certo,</l>
    <l>crescentesque genus servant; ut noscere possis</l>
    <l>quicque sua de materia grandescere alique.</l>
    <l>Huc accedit uti sine certis imbribus anni</l>
    <l>laetificos nequeat fetus submittere tellus</l>
    <l>nec porro secreta cibo natura animantum</l>
    <l>propagare genus possit vitamque tueri;</l>
    <l>ut potius multis communia corpora rebus</l>
    <l>multa putes esse, ut verbis elementa videmus,</l>
    <l>quam sine principiis ullam rem existere posse.</l>
    <l>Denique cur homines tantos natura parare</l>
    <l>non potuit, pedibus qui pontum per vada possent</l>
    <l>transire et magnos manibus divellere montis</l>
    <l>multaque vivendo vitalia vincere saecla,</l>
    <l>si non, materies quia rebus reddita certast</l>
    <l>gignundis, e qua constat quid possit oriri?</l>
    <l>nil igitur fieri de nilo posse fatendumst,</l>
    <l>semine quando opus est rebus, quo quaeque creatae</l>
    <l>aeris in teneras possint proferrier auras.</l>
    <l>Postremo quoniam incultis praestare videmus</l>
    <l>culta loca et manibus melioris reddere fetus,</l>
    <l>esse videlicet in terris primordia rerum</l>
    <l>quae nos fecundas vertentes vomere glebas</l>
    <l>terraique solum subigentes cimus ad ortus;</l>
    <l>quod si nulla forent, nostro sine quaeque labore</l>
    <l>sponte sua multo fieri meliora videres.</l>
    <l>Huc accedit uti quicque in sua corpora rursum</l>
    <l>dissoluat natura neque ad nihilum interemat res.</l>
    <l>nam siquid mortale e cunctis partibus esset,</l>
    <l>ex oculis res quaeque repente erepta periret;</l>
    <l>nulla vi foret usus enim, quae partibus eius</l>
    <l>discidium parere et nexus exsolvere posset.</l>
    <l>quod nunc, aeterno quia constant semine quaeque,</l>
    <l>donec vis obiit, quae res diverberet ictu</l>
    <l>aut intus penetret per inania dissoluatque,</l>
    <l>nullius exitium patitur natura videri.</l>
    <l>Praeterea quae cumque vetustate amovet aetas,</l>
    <l>si penitus peremit consumens materiem omnem,</l>
    <l>unde animale genus generatim in lumina vitae</l>
    <l>redducit Venus, aut redductum daedala tellus</l>
    <l>unde alit atque auget generatim pabula praebens?</l>
    <l>unde mare ingenuei fontes externaque longe</l>
    <l>flumina suppeditant? unde aether sidera pascit?</l>
    <l>omnia enim debet, mortali corpore quae sunt,</l>
    <l>infinita aetas consumpse ante acta diesque.</l>
    <l>quod si in eo spatio atque ante acta aetate fuere</l>
    <l>e quibus haec rerum consistit summa refecta,</l>
    <l>inmortali sunt natura praedita certe.</l>
    <l>haud igitur possunt ad nilum quaeque reverti.</l>
    <l>Denique res omnis eadem vis causaque volgo</l>
    <l>conficeret, nisi materies aeterna teneret,</l>
    <l>inter se nexus minus aut magis indupedita;</l>
    <l>tactus enim leti satis esset causa profecto,</l>
    <l>quippe ubi nulla forent aeterno corpore, quorum</l>
    <l>contextum vis deberet dissolvere quaeque.</l>
    <l>at nunc, inter se quia nexus principiorum</l>
    <l>dissimiles constant aeternaque materies est,</l>
    <l>incolumi remanent res corpore, dum satis acris</l>
    <l>vis obeat pro textura cuiusque reperta.</l>
    <l>haud igitur redit ad nihilum res ulla, sed omnes</l>
    <l>discidio redeunt in corpora materiai.</l>
    <l>postremo pereunt imbres, ubi eos pater aether</l>
    <l>in gremium matris terrai praecipitavit;</l>
    <l>at nitidae surgunt fruges ramique virescunt</l>
    <l>arboribus, crescunt ipsae fetuque gravantur.</l>
    <l>hinc alitur porro nostrum genus atque ferarum,</l>
    <l>hinc laetas urbes pueris florere videmus</l>
    <l>frondiferasque novis avibus canere undique silvas,</l>
    <l>hinc fessae pecudes pinguis per pabula laeta</l>
    <l>corpora deponunt et candens lacteus umor</l>
    <l>uberibus manat distentis, hinc nova proles</l>
    <l>artubus infirmis teneras lasciva per herbas</l>
    <l>ludit lacte mero mentes perculsa novellas.</l>
    <l>haud igitur penitus pereunt quaecumque videntur,</l>
    <l>quando alit ex alio reficit natura nec ullam</l>
    <l>rem gigni patitur nisi morte adiuta aliena.</l>
    <l>Nunc age, res quoniam docui non posse creari</l>
    <l>de nihilo neque item genitas ad nil revocari,</l>
    <l>ne qua forte tamen coeptes diffidere dictis,</l>
    <l>quod nequeunt oculis rerum primordia cerni,</l>
    <l>accipe praeterea quae corpora tute necessest</l>
    <l>confiteare esse in rebus nec posse videri.</l>
    <l>Principio venti vis verberat incita corpus</l>
    <l>ingentisque ruit navis et nubila differt,</l>
    <l>inter dum rapido percurrens turbine campos</l>
    <l>arboribus magnis sternit montisque supremos</l>
    <l>silvifragis vexat flabris: ita perfurit acri</l>
    <l>cum fremitu saevitque minaci murmure pontus.</l>
    <l>sunt igitur venti ni mirum corpora caeca,</l>
    <l>quae mare, quae terras, quae denique nubila caeli</l>
    <l>verrunt ac subito vexantia turbine raptant,</l>
    <l>nec ratione fluunt alia stragemque propagant</l>
    <l>et cum mollis aquae fertur natura repente</l>
    <l>flumine abundanti, quam largis imbribus auget</l>
    <l>montibus ex altis magnus decursus aquai</l>
    <l>fragmina coniciens silvarum arbustaque tota,</l>
    <l>nec validi possunt pontes venientis aquai</l>
    <l>vim subitam tolerare: ita magno turbidus imbri</l>
    <l>molibus incurrit validis cum viribus amnis,</l>
    <l>dat sonitu magno stragem volvitque sub undis</l>
    <l>grandia saxa, ruit qua quidquid fluctibus obstat.</l>
    <l>sic igitur debent venti quoque flamina ferri,</l>
    <l>quae vel uti validum cum flumen procubuere</l>
    <l>quam libet in partem, trudunt res ante ruuntque</l>
    <l>impetibus crebris, inter dum vertice torto</l>
    <l>corripiunt rapidique rotanti turbine portant.</l>
    <l>quare etiam atque etiam sunt venti corpora caeca,</l>
    <l>quandoquidem factis et moribus aemula magnis</l>
    <l>amnibus inveniuntur, aperto corpore qui sunt.</l>
    <l>Tum porro varios rerum sentimus odores</l>
    <l>nec tamen ad naris venientis cernimus umquam</l>
    <l>nec calidos aestus tuimur nec frigora quimus</l>
    <l>usurpare oculis nec voces cernere suemus;</l>
    <l>quae tamen omnia corporea constare necessest</l>
    <l>natura, quoniam sensus inpellere possunt;</l>
    <l>tangere enim et tangi, nisi corpus, nulla potest res.</l>
    <l>Denique fluctifrago suspensae in litore vestis</l>
    <l>uvescunt, eaedem dispansae in sole serescunt.</l>
    <l>at neque quo pacto persederit umor aquai</l>
    <l>visumst nec rursum quo pacto fugerit aestu.</l>
    <l>in parvas igitur partis dispergitur umor,</l>
    <l>quas oculi nulla possunt ratione videre.</l>
    <l>quin etiam multis solis redeuntibus annis</l>
    <l>anulus in digito subter tenuatur habendo,</l>
    <l>stilicidi casus lapidem cavat, uncus aratri</l>
    <l>ferreus occulte decrescit vomer in arvis,</l>
    <l>strataque iam volgi pedibus detrita viarum</l>
    <l>saxea conspicimus; tum portas propter aena</l>
    <l>signa manus dextras ostendunt adtenuari</l>
    <l>saepe salutantum tactu praeterque meantum.</l>
    <l>haec igitur minui, cum sint detrita, videmus.</l>
    <l>sed quae corpora decedant in tempore quoque,</l>
    <l>invida praeclusit speciem natura videndi.</l>
    <l>Postremo quae cumque dies naturaque rebus</l>
    <l>paulatim tribuit moderatim crescere cogens,</l>
    <l>nulla potest oculorum acies contenta tueri,</l>
    <l>nec porro quae cumque aevo macieque senescunt,</l>
    <l>nec, mare quae impendent, vesco sale saxa peresa</l>
    <l>quid quoque amittant in tempore cernere possis.</l>
    <l>corporibus caecis igitur natura gerit res.</l>
    <l>Nec tamen undique corporea stipata tenentur</l>
    <l>omnia natura; namque est in rebus inane.</l>
    <l>quod tibi cognosse in multis erit utile rebus</l>
    <l>nec sinet errantem dubitare et quaerere semper</l>
    <l>de summa rerum et nostris diffidere dictis.</l>
    <l>qua propter locus est intactus inane vacansque.</l>
    <l>quod si non esset, nulla ratione moveri</l>
    <l>res possent; namque officium quod corporis exstat,</l>
    <l>officere atque obstare, id in omni tempore adesset</l>
    <l>omnibus; haud igitur quicquam procedere posset,</l>
    <l>principium quoniam cedendi nulla daret res.</l>
    <l>at nunc per maria ac terras sublimaque caeli</l>
    <l>multa modis multis varia ratione moveri</l>
    <l>cernimus ante oculos, quae, si non esset inane,</l>
    <l>non tam sollicito motu privata carerent</l>
    <l>quam genita omnino nulla ratione fuissent,</l>
    <l>undique materies quoniam stipata quiesset.</l>
    <l>Praeterea quamvis solidae res esse putentur,</l>
    <l>hinc tamen esse licet raro cum corpore cernas.</l>
    <l>in saxis ac speluncis permanat aquarum</l>
    <l>liquidus umor et uberibus flent omnia guttis.</l>
    <l>dissipat in corpus sese cibus omne animantum;</l>
    <l>crescunt arbusta et fetus in tempore fundunt,</l>
    <l>quod cibus in totas usque ab radicibus imis</l>
    <l>per truncos ac per ramos diffunditur omnis.</l>
    <l>inter saepta meant voces et clausa domorum</l>
    <l>transvolitant, rigidum permanat frigus ad ossa.</l>
    <l>quod nisi inania sint, qua possent corpora quaeque</l>
    <l>transire, haud ulla fieri ratione videres.</l>
    <l>Denique cur alias aliis praestare videmus</l>
    <l>pondere res rebus nihilo maiore figura?</l>
    <l>nam si tantundemst in lanae glomere quantum</l>
    <l>corporis in plumbo est, tantundem pendere par est,</l>
    <l>corporis officiumst quoniam premere omnia deorsum,</l>
    <l>contra autem natura manet sine pondere inanis.</l>
    <l>ergo quod magnumst aeque leviusque videtur,</l>
    <l>ni mirum plus esse sibi declarat inanis;</l>
    <l>at contra gravius plus in se corporis esse</l>
    <l>dedicat et multo vacui minus intus habere.</l>
    <l>est igitur ni mirum id quod ratione sagaci</l>
    <l>quaerimus, admixtum rebus, quod inane vocamus.</l>
    <l>Illud in his rebus ne te deducere vero</l>
    <l>possit, quod quidam fingunt, praecurrere cogor.</l>
    <l>cedere squamigeris latices nitentibus aiunt</l>
    <l>et liquidas aperire vias, quia post loca pisces</l>
    <l>linquant, quo possint cedentes confluere undae;</l>
    <l>sic alias quoque res inter se posse moveri</l>
    <l>et mutare locum, quamvis sint omnia plena.</l>
    <l>scilicet id falsa totum ratione receptumst.</l>
    <l>nam quo squamigeri poterunt procedere tandem,</l>
    <l>ni spatium dederint latices? concedere porro</l>
    <l>quo poterunt undae, cum pisces ire nequibunt?</l>
    <l>aut igitur motu privandumst corpora quaeque</l>
    <l>aut esse admixtum dicundumst rebus inane,</l>
    <l>unde initum primum capiat res quaeque movendi.</l>
    <l>Postremo duo de concursu corpora lata</l>
    <l>si cita dissiliant, nempe aer omne necessest,</l>
    <l>inter corpora quod fiat, possidat inane.</l>
    <l>is porro quamvis circum celerantibus auris</l>
    <l>confluat, haud poterit tamen uno tempore totum</l>
    <l>compleri spatium; nam primum quemque necessest</l>
    <l>occupet ille locum, deinde omnia possideantur.</l>
    <l>quod si forte aliquis, cum corpora dissiluere,</l>
    <l>tum putat id fieri quia se condenseat aer,</l>
    <l>errat; nam vacuum tum fit quod non fuit ante</l>
    <l>et repletur item vacuum quod constitit ante,</l>
    <l>nec tali ratione potest denserier aer</l>
    <l>nec, si iam posset, sine inani posset, opinor,</l>
    <l>ipse in se trahere et partis conducere in unum.</l>
    <l>Qua propter, quamvis causando multa moreris,</l>
    <l>esse in rebus inane tamen fateare necessest.</l>
    <l>multaque praeterea tibi possum commemorando</l>
    <l>argumenta fidem dictis conradere nostris.</l>
    <l>verum animo satis haec vestigia parva sagaci</l>
    <l>sunt, per quae possis cognoscere cetera tute.</l>
    <l>namque canes ut montivagae persaepe ferai</l>
    <l>naribus inveniunt intectas fronde quietes,</l>
    <l>cum semel institerunt vestigia certa viai,</l>
    <l>sic alid ex alio per te tute ipse videre</l>
    <l>talibus in rebus poteris caecasque latebras</l>
    <l>insinuare omnis et verum protrahere inde.</l>
    <l>quod si pigraris paulumve recesseris ab re,</l>
    <l>hoc tibi de plano possum promittere, Memmi:</l>
    <l>usque adeo largos haustus e fontibus magnis</l>
    <l>lingua meo suavis diti de pectore fundet,</l>
    <l>ut verear ne tarda prius per membra senectus</l>
    <l>serpat et in nobis vitai claustra resolvat,</l>
    <l>quam tibi de quavis una re versibus omnis</l>
    <l>argumentorum sit copia missa per auris.</l>
    <l>Sed nunc ut repetam coeptum pertexere dictis,</l>
    <l>omnis ut est igitur per se natura duabus</l>
    <l>constitit in rebus; nam corpora sunt et inane,</l>
    <l>haec in quo sita sunt et qua diversa moventur.</l>
    <l>corpus enim per se communis dedicat esse</l>
    <l>sensus; cui nisi prima fides fundata valebit,</l>
    <l>haut erit occultis de rebus quo referentes</l>
    <l>confirmare animi quicquam ratione queamus.</l>
    <l>tum porro locus ac spatium, quod inane vocamus,</l>
    <l>si nullum foret, haut usquam sita corpora possent</l>
    <l>esse neque omnino quoquam diversa meare;</l>
    <l>id quod iam supera tibi paulo ostendimus ante.</l>
    <l>praeterea nihil est quod possis dicere ab omni</l>
    <l>corpore seiunctum secretumque esse ab inani,</l>
    <l>quod quasi tertia sit numero natura reperta.</l>
    <l>nam quod cumque erit, esse aliquid debebit id ipsum</l>
    <l>augmine vel grandi vel parvo denique, dum sit;</l>
    <l>cui si tactus erit quamvis levis exiguusque,</l>
    <l>corporis augebit numerum summamque sequetur;</l>
    <l>sin intactile erit, nulla de parte quod ullam</l>
    <l>rem prohibere queat per se transire meantem,</l>
    <l>scilicet hoc id erit, vacuum quod inane vocamus.</l>
    <l>Praeterea per se quod cumque erit, aut faciet quid</l>
    <l>aut aliis fungi debebit agentibus ipsum</l>
    <l>aut erit ut possint in eo res esse gerique.</l>
    <l>at facere et fungi sine corpore nulla potest res</l>
    <l>nec praebere locum porro nisi inane vacansque.</l>
    <l>ergo praeter inane et corpora tertia per se</l>
    <l>nulla potest rerum in numero natura relinqui,</l>
    <l>nec quae sub sensus cadat ullo tempore nostros</l>
    <l>nec ratione animi quam quisquam possit apisci.</l>
    <l>Nam quae cumque cluent, aut his coniuncta duabus</l>
    <l>rebus ea invenies aut horum eventa videbis.</l>
    <l>coniunctum est id quod nusquam sine permitiali</l>
    <l>discidio potis est seiungi seque gregari,</l>
    <l>pondus uti saxis, calor ignis, liquor aquai,</l>
    <l>tactus corporibus cunctis, intactus inani.</l>
    <l>servitium contra paupertas divitiaeque,</l>
    <l>libertas bellum concordia cetera quorum</l>
    <l>adventu manet incolumis natura abituque,</l>
    <l>haec soliti sumus, ut par est, eventa vocare.</l>
    <l>tempus item per se non est, sed rebus ab ipsis</l>
    <l>consequitur sensus, transactum quid sit in aevo,</l>
    <l>tum quae res instet, quid porro deinde sequatur;</l>
    <l>nec per se quemquam tempus sentire fatendumst</l>
    <l>semotum ab rerum motu placidaque quiete.</l>
    <l>denique Tyndaridem raptam belloque subactas</l>
    <l>Troiiugenas gentis cum dicunt esse, videndumst</l>
    <l>ne forte haec per se cogant nos esse fateri,</l>
    <l>quando ea saecla hominum, quorum haec eventa fuerunt,</l>
    <l>inrevocabilis abstulerit iam praeterita aetas;</l>
    <l>namque aliud terris, aliud regionibus ipsis</l>
    <l>eventum dici poterit quod cumque erit actum.</l>
    <l>denique materies si rerum nulla fuisset</l>
    <l>nec locus ac spatium, res in quo quaeque geruntur,</l>
    <l>numquam Tyndaridis forma conflatus amore</l>
    <l>ignis Alexandri Phrygio sub pectore gliscens</l>
    <l>clara accendisset saevi certamina belli</l>
    <l>nec clam durateus Troiianis Pergama partu</l>
    <l>inflammasset equos nocturno Graiiugenarum;</l>
    <l>perspicere ut possis res gestas funditus omnis</l>
    <l>non ita uti corpus per se constare neque esse</l>
    <l>nec ratione cluere eadem qua constet inane,</l>
    <l>sed magis ut merito possis eventa vocare</l>
    <l>corporis atque loci, res in quo quaeque gerantur.</l>
    <l>Corpora sunt porro partim primordia rerum,</l>
    <l>partim concilio quae constant principiorum.</l>
    <l>sed quae sunt rerum primordia, nulla potest vis</l>
    <l>stinguere; nam solido vincunt ea corpore demum.</l>
    <l>etsi difficile esse videtur credere quicquam</l>
    <l>in rebus solido reperiri corpore posse.</l>
    <l>transit enim fulmen caeli per saepta domorum</l>
    <l>clamor ut ac voces, ferrum candescit in igni</l>
    <l>dissiliuntque fero ferventi saxa vapore;</l>
    <l>cum labefactatus rigor auri solvitur aestu,</l>
    <l>tum glacies aeris flamma devicta liquescit;</l>
    <l>permanat calor argentum penetraleque frigus,</l>
    <l>quando utrumque manu retinentes pocula rite</l>
    <l>sensimus infuso lympharum rore superne.</l>
    <l>usque adeo in rebus solidi nihil esse videtur.</l>
    <l>sed quia vera tamen ratio naturaque rerum</l>
    <l>cogit, ades, paucis dum versibus expediamus</l>
    <l>esse ea quae solido atque aeterno corpore constent,</l>
    <l>semina quae rerum primordiaque esse docemus,</l>
    <l>unde omnis rerum nunc constet summa creata.</l>
    <l>Principio quoniam duplex natura duarum</l>
    <l>dissimilis rerum longe constare repertast,</l>
    <l>corporis atque loci, res in quo quaeque geruntur,</l>
    <l>esse utramque sibi per se puramque necessest.</l>
    <l>nam qua cumque vacat spatium, quod inane vocamus,</l>
    <l>corpus ea non est; qua porro cumque tenet se</l>
    <l>corpus, ea vacuum nequaquam constat inane.</l>
    <l>sunt igitur solida ac sine inani corpora prima.</l>
    <l>Praeterea quoniam genitis in rebus inanest,</l>
    <l>materiem circum solidam constare necessest;</l>
    <l>nec res ulla potest vera ratione probari</l>
    <l>corpore inane suo celare atque intus habere,</l>
    <l>si non, quod cohibet, solidum constare relinquas.</l>
    <l>id porro nihil esse potest nisi materiai</l>
    <l>concilium, quod inane queat rerum cohibere.</l>
    <l>materies igitur, solido quae corpore constat,</l>
    <l>esse aeterna potest, cum cetera dissoluantur.</l>
    <l>Tum porro si nil esset quod inane vocaret,</l>
    <l>omne foret solidum; nisi contra corpora certa</l>
    <l>essent quae loca complerent quae cumque tenerent</l>
    <l>omne quod est spatium, vacuum constaret inane.</l>
    <l>alternis igitur ni mirum corpus inani</l>
    <l>distinctum, quoniam nec plenum naviter extat</l>
    <l>nec porro vacuum; sunt ergo corpora certa,</l>
    <l>quae spatium pleno possint distinguere inane.</l>
    <l>haec neque dissolui plagis extrinsecus icta</l>
    <l>possunt nec porro penitus penetrata retexi</l>
    <l>nec ratione queunt alia temptata labare;</l>
    <l>id quod iam supra tibi paulo ostendimus ante.</l>
    <l>nam neque conlidi sine inani posse videtur</l>
    <l>quicquam nec frangi nec findi in bina secando</l>
    <l>nec capere umorem neque item manabile frigus</l>
    <l>nec penetralem ignem, quibus omnia conficiuntur.</l>
    <l>et quo quaeque magis cohibet res intus inane,</l>
    <l>tam magis his rebus penitus temptata labascit.</l>
    <l>ergo si solida ac sine inani corpora prima</l>
    <l>sunt ita uti docui, sint haec aeterna necessest.</l>
    <l>Praeterea nisi materies aeterna fuisset,</l>
    <l>antehac ad nihilum penitus res quaeque redissent</l>
    <l>de nihiloque renata forent quae cumque videmus.</l>
    <l>at quoniam supra docui nil posse creari</l>
    <l>de nihilo neque quod genitumst ad nil revocari,</l>
    <l>esse inmortali primordia corpore debent,</l>
    <l>dissolui quo quaeque supremo tempore possint,</l>
    <l>materies ut subpeditet rebus reparandis.</l>
    <l>sunt igitur solida primordia simplicitate</l>
    <l>nec ratione queunt alia servata per aevom</l>
    <l>ex infinito iam tempore res reparare.</l>
    <l>denique si nullam finem natura parasset</l>
    <l>frangendis rebus, iam corpora materiai</l>
    <l>usque redacta forent aevo frangente priore,</l>
    <l>ut nihil ex illis a certo tempore posset</l>
    <l>conceptum summum aetatis pervadere finem.</l>
    <l>nam quidvis citius dissolvi posse videmus</l>
    <l>quam rursus refici; qua propter longa diei</l>
    <l>infinita aetas ante acti temporis omnis</l>
    <l>quod fregisset adhuc disturbans dissoluensque,</l>
    <l>numquam relicuo reparari tempore posset.</l>
    <l>at nunc ni mirum frangendi reddita finis</l>
    <l>certa manet, quoniam refici rem quamque videmus</l>
    <l>et finita simul generatim tempora rebus</l>
    <l>stare, quibus possint aevi contingere florem.</l>
    <l>Huc accedit uti, solidissima materiai</l>
    <l>corpora cum constant, possint tamen omnia reddi,</l>
    <l>mollia quae fiunt, aer aqua terra vapores,</l>
    <l>quo pacto fiant et qua vi quaeque gerantur,</l>
    <l>admixtum quoniam semel est in rebus inane.</l>
    <l>at contra si mollia sint primordia rerum,</l>
    <l>unde queant validi silices ferrumque creari,</l>
    <l>non poterit ratio reddi; nam funditus omnis</l>
    <l>principio fundamenti natura carebit.</l>
    <l>sunt igitur solida pollentia simplicitate,</l>
    <l>quorum condenso magis omnia conciliatu</l>
    <l>artari possunt validasque ostendere viris.</l>
    <l>porro si nullast frangendis reddita finis</l>
    <l>corporibus, tamen ex aeterno tempore quaeque</l>
    <l>nunc etiam superare necessest corpora rebus,</l>
    <l>quae non dum clueant ullo temptata periclo.</l>
    <l>at quoniam fragili natura praedita constant,</l>
    <l>discrepat aeternum tempus potuisse manere</l>
    <l>innumerabilibus plagis vexata per aevom.</l>
    <l>Denique iam quoniam generatim reddita finis</l>
    <l>crescendi rebus constat vitamque tenendi,</l>
    <l>et quid quaeque queant per foedera naturai,</l>
    <l>quid porro nequeant, sancitum quando quidem extat,</l>
    <l>nec commutatur quicquam, quin omnia constant</l>
    <l>usque adeo, variae volucres ut in ordine cunctae</l>
    <l>ostendant maculas generalis corpore inesse,</l>
    <l>inmutabilis materiae quoque corpus habere</l>
    <l>debent ni mirum; nam si primordia rerum</l>
    <l>commutari aliqua possent ratione revicta,</l>
    <l>incertum quoque iam constet quid possit oriri,</l>
    <l>quid nequeat, finita potestas denique cuique</l>
    <l>qua nam sit ratione atque alte terminus haerens,</l>
    <l>nec totiens possent generatim saecla referre</l>
    <l>naturam mores victum motusque parentum.</l>
    <l>Tum porro quoniam est extremum quodque cacumen</l>
    <l>corporis illius, quod nostri cernere sensus</l>
    <l>iam nequeunt, id ni mirum sine partibus extat</l>
    <l>et minima constat natura nec fuit umquam</l>
    <l>per se secretum neque post hac esse valebit,</l>
    <l>alterius quoniamst ipsum pars primaque et una,</l>
    <l>inde aliae atque aliae similes ex ordine partes</l>
    <l>agmine condenso naturam corporis explent;</l>
    <l>quae quoniam per se nequeunt constare, necessest</l>
    <l>haerere unde queant nulla ratione revelli.</l>
    <l>sunt igitur solida primordia simplicitate,</l>
    <l>quae minimis stipata cohaerent partibus arte.</l>
    <l>non ex illorum conventu conciliata,</l>
    <l>sed magis aeterna pollentia simplicitate,</l>
    <l>unde neque avelli quicquam neque deminui iam</l>
    <l>concedit natura reservans semina rebus.</l>
    <l>Praeterea nisi erit minimum, parvissima quaeque</l>
    <l>corpora constabunt ex partibus infinitis,</l>
    <l>quippe ubi dimidiae partis pars semper habebit</l>
    <l>dimidiam partem nec res praefiniet ulla.</l>
    <l>ergo rerum inter summam minimamque quod escit,</l>
    <l>nil erit ut distet; nam quamvis funditus omnis</l>
    <l>summa sit infinita, tamen, parvissima quae sunt,</l>
    <l>ex infinitis constabunt partibus aeque.</l>
    <l>quod quoniam ratio reclamat vera negatque</l>
    <l>credere posse animum, victus fateare necessest</l>
    <l>esse ea quae nullis iam praedita partibus extent</l>
    <l>et minima constent natura. quae quoniam sunt,</l>
    <l>illa quoque esse tibi solida atque aeterna fatendum.</l>
    <l>Denique si minimas in partis cuncta resolvi</l>
    <l>cogere consuesset rerum natura creatrix,</l>
    <l>iam nihil ex illis eadem reparare valeret</l>
    <l>propterea quia, quae nullis sunt partibus aucta,</l>
    <l>non possunt ea quae debet genitalis habere</l>
    <l>materies, varios conexus pondera plagas</l>
    <l>concursus motus, per quas res quaeque geruntur.</l>
    <l>Quapropter qui materiem rerum esse putarunt</l>
    <l>ignem atque ex igni summam consistere solo,</l>
    <l>magno opere a vera lapsi ratione videntur.</l>
    <l>Heraclitus init quorum dux proelia primus,</l>
    <l>clarus ob obscuram linguam magis inter inanis</l>
    <l>quamde gravis inter Graios, qui vera requirunt;</l>
    <l>omnia enim stolidi magis admirantur amantque,</l>
    <l>inversis quae sub verbis latitantia cernunt,</l>
    <l>veraque constituunt quae belle tangere possunt</l>
    <l>auris et lepido quae sunt fucata sonore.</l>
    <l>Nam cur tam variae res possent esse, requiro,</l>
    <l>ex uno si sunt igni puroque creatae?</l>
    <l>nil prodesset enim calidum denserier ignem</l>
    <l>nec rare fieri, si partes ignis eandem</l>
    <l>naturam quam totus habet super ignis haberent.</l>
    <l>acrior ardor enim conductis partibus esset,</l>
    <l>languidior porro disiectis disque supatis.</l>
    <l>amplius hoc fieri nihil est quod posse rearis</l>
    <l>talibus in causis, ne dum variantia rerum</l>
    <l>tanta queat densis rarisque ex ignibus esse.</l>
    <l>Id quoque: si faciant admixtum rebus inane,</l>
    <l>denseri poterunt ignes rarique relinqui;</l>
    <l>sed quia multa sibi cernunt contraria quae sint</l>
    <l>et fugitant in rebus inane relinquere purum,</l>
    <l>ardua dum metuunt, amittunt vera viai</l>
    <l>nec rursum cernunt exempto rebus inane</l>
    <l>omnia denseri fierique ex omnibus unum</l>
    <l>corpus, nil ab se quod possit mittere raptim,</l>
    <l>aestifer ignis uti lumen iacit atque vaporem,</l>
    <l>ut videas non e stipatis partibus esse.</l>
    <l>Quod si forte alia credunt ratione potesse</l>
    <l>ignis in coetu stingui mutareque corpus,</l>
    <l>scilicet ex nulla facere id si parte reparcent,</l>
    <l>occidet ad nihilum ni mirum funditus ardor</l>
    <l>omnis et e nihilo fient quae cumque creantur;</l>
    <l>nam quod cumque suis mutatum finibus exit,</l>
    <l>continuo hoc mors est illius quod fuit ante.</l>
    <l>proinde aliquid superare necesse est incolume ollis,</l>
    <l>ne tibi res redeant ad nilum funditus omnes</l>
    <l>de nihiloque renata vigescat copia rerum.</l>
    <l>Nunc igitur quoniam certissima corpora quaedam</l>
    <l>sunt, quae conservant naturam semper eandem,</l>
    <l>quorum abitu aut aditu mutatoque ordine mutant</l>
    <l>naturam res et convertunt corpora sese,</l>
    <l>scire licet non esse haec ignea corpora rerum.</l>
    <l>nil referret enim quaedam decedere, abire</l>
    <l>atque alia adtribui mutarique ordine quaedam,</l>
    <l>si tamen ardoris naturam cuncta tenerent;</l>
    <l>ignis enim foret omnimodis quod cumque crearet.</l>
    <l>verum, ut opinor, itast: sunt quaedam corpora, quorum</l>
    <l>concursus motus ordo positura figurae</l>
    <l>efficiunt ignis mutatoque ordine mutant</l>
    <l>naturam neque sunt igni simulata neque ulli</l>
    <l>praeterea rei quae corpora mittere possit</l>
    <l>sensibus et nostros adiectu tangere tactus.</l>
    <l>dicere porro ignem res omnis esse neque ullam</l>
    <l>rem veram in numero rerum constare nisi ignem,</l>
    <l>quod facit hic idem, perdelirum esse videtur.</l>
    <l>nam contra sensus ab sensibus ipse repugnat</l>
    <l>et labefactat eos, unde omnia credita pendent,</l>
    <l>unde hic cognitus est ipsi quem nominat ignem;</l>
    <l>credit enim sensus ignem cognoscere vere,</l>
    <l>cetera non credit, quae nilo clara minus sunt.</l>
    <l>quod mihi cum vanum tum delirum esse videtur;</l>
    <l>quo referemus enim? quid nobis certius ipsis</l>
    <l>sensibus esse potest, qui vera ac falsa notemus?</l>
    <l>Praeterea quare quisquam magis omnia tollat</l>
    <l>et velit ardoris naturam linquere solam,</l>
    <l>quam neget esse ignis, aliam tamen esse relinquat?</l>
    <l>aequa videtur enim dementia dicere utrumque.</l>
    <l>Quapropter qui materiem rerum esse putarunt</l>
    <l>ignem atque ex igni summam consistere posse,</l>
    <l>et qui principium gignundis aera rebus</l>
    <l>constituere aut umorem qui cumque putarunt</l>
    <l>fingere res ipsum per se terramve creare</l>
    <l>omnia et in rerum naturas vertier omnis,</l>
    <l>magno opere a vero longe derrasse videntur.</l>
    <l>adde etiam qui conduplicant primordia rerum</l>
    <l>aera iungentes igni terramque liquori,</l>
    <l>et qui quattuor ex rebus posse omnia rentur</l>
    <l>ex igni terra atque anima procrescere et imbri.</l>
    <l>quorum Acragantinus cum primis Empedocles est,</l>
    <l>insula quem triquetris terrarum gessit in oris,</l>
    <l>quam fluitans circum magnis anfractibus aequor</l>
    <l>Ionium glaucis aspargit virus ab undis</l>
    <l>angustoque fretu rapidum mare dividit undis</l>
    <l>Aeoliae terrarum oras a finibus eius.</l>
    <l>hic est vasta Charybdis et hic Aetnaea minantur</l>
    <l>murmura flammarum rursum se colligere iras,</l>
    <l>faucibus eruptos iterum vis ut vomat ignis</l>
    <l>ad caelumque ferat flammai fulgura rursum.</l>
    <l>quae cum magna modis multis miranda videtur</l>
    <l>gentibus humanis regio visendaque fertur</l>
    <l>rebus opima bonis, multa munita virum vi,</l>
    <l>nil tamen hoc habuisse viro praeclarius in se</l>
    <l>nec sanctum magis et mirum carumque videtur.</l>
    <l>carmina quin etiam divini pectoris eius</l>
    <l>vociferantur et exponunt praeclara reperta,</l>
    <l>ut vix humana videatur stirpe creatus.</l>
    <l>Hic tamen et supra quos diximus inferiores</l>
    <l>partibus egregie multis multoque minores,</l>
    <l>quamquam multa bene ac divinitus invenientes</l>
    <l>ex adyto tam quam cordis responsa dedere</l>
    <l>sanctius et multo certa ratione magis quam</l>
    <l>Pythia quae tripodi a Phoebi lauroque profatur,</l>
    <l>principiis tamen in rerum fecere ruinas</l>
    <l>et graviter magni magno cecidere ibi casu.</l>
    <l>Primum quod motus exempto rebus inani</l>
    <l>constituunt et res mollis rarasque relinquunt</l>
    <l>aera solem ignem terras animalia frugis</l>
    <l>nec tamen admiscent in eorum corpus inane;</l>
    <l>deinde quod omnino finem non esse secandis</l>
    <l>corporibus facient neque pausam stare fragori</l>
    <l>nec prorsum in rebus minimum consistere quicquam,</l>
    <l>cum videamus id extremum cuiusque cacumen</l>
    <l>esse quod ad sensus nostros minimum esse videtur,</l>
    <l>conicere ut possis ex hoc, quae cernere non quis</l>
    <l>extremum quod habent, minimum consistere rerum.</l>
    <l>Huc accedit item, quoniam primordia rerum</l>
    <l>mollia constituunt, quae nos nativa videmus</l>
    <l>esse et mortali cum corpore, funditus ut qui</l>
    <l>debeat ad nihilum iam rerum summa reverti</l>
    <l>de nihiloque renata vigescere copia rerum;</l>
    <l>quorum utrumque quid a vero iam distet habebis.</l>
    <l>Deinde inimica modis multis sunt atque veneno</l>
    <l>ipsa sibi inter se; quare aut congressa peribunt</l>
    <l>aut ita diffugient, ut tempestate coacta</l>
    <l>fulmina diffugere atque imbris ventosque videmus.</l>
    <l>Denique quattuor ex rebus si cuncta creantur</l>
    <l>atque in eas rursum res omnia dissoluuntur,</l>
    <l>qui magis illa queunt rerum primordia dici</l>
    <l>quam contra res illorum retroque putari?</l>
    <l>alternis gignuntur enim mutantque colorem</l>
    <l>et totam inter se naturam tempore ab omni.</l>
    [fulmina diffugere atque imbris ventosque videmus.]
    <l>sin ita forte putas ignis terraeque coire</l>
    <l>corpus et aerias auras roremque liquoris,</l>
    <l>nil in concilio naturam ut mutet eorum,</l>
    <l>nulla tibi ex illis poterit res esse creata,</l>
    <l>non animans, non exanimo cum corpore, ut arbos;</l>
    <l>quippe suam quicque in coetu variantis acervi</l>
    <l>naturam ostendet mixtusque videbitur aer</l>
    <l>cum terra simul et quodam cum rore manere.</l>
    <l>at primordia gignundis in rebus oportet</l>
    <l>naturam clandestinam caecamque adhibere,</l>
    <l>emineat ne quid, quod contra pugnet et obstet</l>
    <l>quo minus esse queat proprie quodcumque creatur.</l>
    <l>Quin etiam repetunt a caelo atque ignibus eius</l>
    <l>et primum faciunt ignem se vertere in auras</l>
    <l>aeris, hinc imbrem gigni terramque creari</l>
    <l>ex imbri retroque a terra cuncta reverti,</l>
    <l>umorem primum, post aera, deinde calorem,</l>
    <l>nec cessare haec inter se mutare, meare</l>
    <l>a caelo ad terram, de terra ad sidera mundi.</l>
    <l>quod facere haud ullo debent primordia pacto.</l>
    <l>immutabile enim quiddam superare necessest,</l>
    <l>ne res ad nihilum redigantur funditus omnes;</l>
    <l>nam quod cumque suis mutatum finibus exit,</l>
    <l>continuo hoc mors est illius quod fuit ante.</l>
    <l>quapropter quoniam quae paulo diximus ante</l>
    <l>in commutatum veniunt, constare necessest</l>
    <l>ex aliis ea, quae nequeant convertier usquam,</l>
    <l>ne tibi res redeant ad nilum funditus omnis;</l>
    <l>quin potius tali natura praedita quaedam</l>
    <l>corpora constituas, ignem si forte crearint,</l>
    <l>posse eadem demptis paucis paucisque tributis,</l>
    <l>ordine mutato et motu, facere aeris auras,</l>
    <l>sic alias aliis rebus mutarier omnis?</l>
    'At manifesta palam res indicat' inquis 'in auras
    <l>aeris e terra res omnis crescere alique;</l>
    <l>et nisi tempestas indulget tempore fausto</l>
    <l>imbribus, ut tabe nimborum arbusta vacillent,</l>
    <l>solque sua pro parte fovet tribuitque calorem,</l>
    <l>crescere non possint fruges arbusta animantis.'</l>
    <l>scilicet et nisi nos cibus aridus et tener umor</l>
    <l>adiuvet, amisso iam corpore vita quoque omnis</l>
    <l>omnibus e nervis atque ossibus exsoluatur;</l>
    <l>adiutamur enim dubio procul atque alimur nos</l>
    <l>certis ab rebus, certis aliae atque aliae res.</l>
    <l>ni mirum quia multa modis communia multis</l>
    <l>multarum rerum in rebus primordia mixta</l>
    <l>sunt, ideo variis variae res rebus aluntur.</l>
    <l>atque eadem magni refert primordia saepe</l>
    <l>cum quibus et quali positura contineantur</l>
    <l>et quos inter se dent motus accipiantque;</l>
    <l>namque eadem caelum mare terras flumina solem</l>
    <l>constituunt, eadem fruges arbusta animantis,</l>
    <l>verum aliis alioque modo commixta moventur.</l>
    <l>quin etiam passim nostris in versibus ipsis</l>
    <l>multa elementa vides multis communia verbis,</l>
    <l>cum tamen inter se versus ac verba necessest</l>
    <l>confiteare et re et sonitu distare sonanti.</l>
    <l>tantum elementa queunt permutato ordine solo;</l>
    <l>at rerum quae sunt primordia, plura adhibere</l>
    <l>possunt unde queant variae res quaeque creari.</l>
    <l>Nunc et Anaxagorae scrutemur homoeomerian</l>
    <l>quam Grai memorant nec nostra dicere lingua</l>
    <l>concedit nobis patrii sermonis egestas,</l>
    <l>sed tamen ipsam rem facilest exponere verbis.</l>
    <l>principio, rerum quam dicit homoeomerian,</l>
    <l>ossa videlicet e pauxillis atque minutis</l>
    <l>ossibus hic et de pauxillis atque minutis</l>
    <l>visceribus viscus gigni sanguenque creari</l>
    <l>sanguinis inter se multis coeuntibus guttis</l>
    <l>ex aurique putat micis consistere posse</l>
    <l>aurum et de terris terram concrescere parvis,</l>
    <l>ignibus ex ignis, umorem umoribus esse,</l>
    <l>cetera consimili fingit ratione putatque.</l>
    <l>nec tamen esse ulla de parte in rebus inane</l>
    <l>concedit neque corporibus finem esse secandis.</l>
    <l>quare in utraque mihi pariter ratione videtur</l>
    <l>errare atque illi, supra quos diximus ante.</l>
    <l>Adde quod inbecilla nimis primordia fingit;</l>
    <l>si primordia sunt, simili quae praedita constant</l>
    <l>natura atque ipsae res sunt aequeque laborant</l>
    <l>et pereunt, neque ab exitio res ulla refrenat.</l>
    <l>nam quid in oppressu valido durabit eorum,</l>
    <l>ut mortem effugiat, leti sub dentibus ipsis?</l>
    <l>ignis an umor an aura? quid horum? sanguen an ossa?</l>
    <l>nil ut opinor, ubi ex aequo res funditus omnis</l>
    <l>tam mortalis erit quam quae manifesta videmus</l>
    <l>ex oculis nostris aliqua vi victa perire.</l>
    <l>at neque reccidere ad nihilum res posse neque autem</l>
    <l>crescere de nihilo testor res ante probatas.</l>
    <l>Praeterea quoniam cibus auget corpus alitque,</l>
    <l>scire licet nobis venas et sanguen et ossa</l>
    * * *                                             860a
    <l>sive cibos omnis commixto corpore dicent</l>
    <l>esse et habere in se nervorum corpora parva</l>
    <l>ossaque et omnino venas partisque cruoris,</l>
    <l>fiet uti cibus omnis et aridus et liquor ipse</l>
    <l>ex alienigenis rebus constare putetur,</l>
    <l>ossibus et nervis sanieque et sanguine mixto.</l>
    <l>Praeterea quae cumque e terra corpora crescunt,</l>
    <l>si sunt in terris, terram constare necessest</l>
    <l>ex alienigenis, quae terris exoriuntur.</l>
    <l>transfer item, totidem verbis utare licebit:</l>
    <l>in lignis si flamma latet fumusque cinisque,</l>
    <l>ex alienigenis consistant ligna necessest,</l>
    [praeterea tellus quae corpora cumque alit auget]
    <l>ex alienigenis, quae lignis exoriuntur.</l>
    <l>Linquitur hic quaedam latitandi copia tenvis,</l>
    <l>id quod Anaxagoras sibi sumit, ut omnibus omnis</l>
    <l>res putet inmixtas rebus latitare, sed illud</l>
    <l>apparere unum, cuius sint plurima mixta</l>
    <l>et magis in promptu primaque in fronte locata.</l>
    <l>quod tamen a vera longe ratione repulsumst;</l>
    <l>conveniebat enim fruges quoque saepe, minaci</l>
    <l>robore cum in saxi franguntur, mittere signum</l>
    <l>sanguinis aut aliquid, nostro quae corpore aluntur.</l>
    <l>cum lapidi in lapidem terimus, manare cruorem</l>
    <l>consimili ratione herbis quoque saepe decebat,</l>
    <l>et latices dulcis guttas similique sapore</l>
    <l>mittere, lanigerae quali sunt ubere lactis,</l>
    <l>scilicet et glebis terrarum saepe friatis</l>
    <l>herbarum genera et fruges frondesque videri</l>
    <l>dispertita inter terram latitare minute,</l>
    <l>postremo in lignis cinerem fumumque videri,</l>
    <l>cum praefracta forent, ignisque latere minutos.</l>
    <l>quorum nil fieri quoniam manifesta docet res,</l>
    <l>scire licet non esse in rebus res ita mixtas,</l>
    <l>verum semina multimodis inmixta latere</l>
    <l>multarum rerum in rebus communia debent.</l>
    'At saepe in magnis fit montibus' inquis 'ut altis
    <l>arboribus vicina cacumina summa terantur</l>
    <l>inter se validis facere id cogentibus austris,</l>
    <l>donec flammai fulserunt flore coorto.'</l>
    <l>scilicet et non est lignis tamen insitus ignis,</l>
    <l>verum semina sunt ardoris multa, terendo</l>
    <l>quae cum confluxere, creant incendia silvis.</l>
    <l>quod si facta foret silvis abscondita flamma,</l>
    <l>non possent ullum tempus celarier ignes,</l>
    <l>conficerent volgo silvas, arbusta cremarent.</l>
    <l>iamne vides igitur, paulo quod diximus ante,</l>
    <l>permagni referre eadem primordia saepe</l>
    <l>cum quibus et quali positura contineantur</l>
    <l>et quos inter se dent motus accipiantque,</l>
    <l>atque eadem paulo inter se mutata creare</l>
    <l>ignes et lignum? quo pacto verba quoque ipsa</l>
    <l>inter se paulo mutatis sunt elementis,</l>
    <l>cum ligna atque ignes distincta voce notemus.</l>
    <l>Denique iam quae cumque in rebus cernis apertis</l>
    <l>si fieri non posse putas, quin materiai</l>
    <l>corpora consimili natura praedita fingas,</l>
    <l>hac ratione tibi pereunt primordia rerum:</l>
    <l>fiet uti risu tremulo concussa cachinnent</l>
    <l>et lacrimis salsis umectent ora genasque.</l>
    <l>Nunc age, quod super est, cognosce et clarius audi.</l>
    <l>nec me animi fallit quam sint obscura; sed acri</l>
    <l>percussit thyrso laudis spes magna meum cor</l>
    <l>et simul incussit suavem mi in pectus amorem</l>
    <l>Musarum, quo nunc instinctus mente vigenti</l>
    <l>avia Pieridum peragro loca nullius ante</l>
    <l>trita solo. iuvat integros accedere fontis</l>
    <l>atque haurire iuvatque novos decerpere flores</l>
    <l>insignemque meo capiti petere inde coronam,</l>
    <l>unde prius nulli velarint tempora Musae;</l>
    <l>primum quod magnis doceo de rebus et artis</l>
    <l>religionum animum nodis exsolvere pergo,</l>
    <l>deinde quod obscura de re tam lucida pango</l>
    <l>carmina musaeo contingens cuncta lepore.</l>
    <l>id quoque enim non ab nulla ratione videtur;</l>
    <l>sed vel uti pueris absinthia taetra medentes</l>
    <l>cum dare conantur, prius oras pocula circum</l>
    <l>contingunt mellis dulci flavoque liquore,</l>
    <l>ut puerorum aetas inprovida ludificetur</l>
    <l>labrorum tenus, interea perpotet amarum</l>
    <l>absinthi laticem deceptaque non capiatur,</l>
    <l>sed potius tali facto recreata valescat,</l>
    <l>sic ego nunc, quoniam haec ratio plerumque videtur</l>
    <l>tristior esse quibus non est tractata, retroque</l>
    <l>volgus abhorret ab hac, volui tibi suaviloquenti</l>
    <l>carmine Pierio rationem exponere nostram</l>
    <l>et quasi musaeo dulci contingere melle,</l>
    <l>si tibi forte animum tali ratione tenere</l>
    <l>versibus in nostris possem, dum perspicis omnem</l>
    <l>naturam rerum, qua constet compta figura.</l>
    <l>Sed quoniam docui solidissima materiai</l>
    <l>corpora perpetuo volitare invicta per aevom,</l>
    <l>nunc age, summai quaedam sit finis eorum</l>
    <l>necne sit, evolvamus; item quod inane repertumst</l>
    <l>seu locus ac spatium, res in quo quaeque gerantur,</l>
    <l>pervideamus utrum finitum funditus omne</l>
    <l>constet an immensum pateat vasteque profundum.</l>
    <l>Omne quod est igitur nulla regione viarum</l>
    <l>finitumst; namque extremum debebat habere.</l>
    <l>extremum porro nullius posse videtur</l>
    <l>esse, nisi ultra sit quod finiat, ut videatur</l>
    <l>quo non longius haec sensus natura sequatur.</l>
    <l>nunc extra summam quoniam nihil esse fatendum,</l>
    <l>non habet extremum, caret ergo fine modoque.</l>
    <l>nec refert quibus adsistas regionibus eius;</l>
    <l>usque adeo, quem quisque locum possedit, in omnis</l>
    <l>tantundem partis infinitum omne relinquit.</l>
    <l>Praeterea si iam finitum constituatur</l>
    <l>omne quod est spatium, si quis procurrat ad oras</l>
    <l>ultimus extremas iaciatque volatile telum,</l>
    <l>id validis utrum contortum viribus ire</l>
    <l>quo fuerit missum mavis longeque volare,</l>
    <l>an prohibere aliquid censes obstareque posse?</l>
    <l>alterutrum fatearis enim sumasque necessest.</l>
    <l>quorum utrumque tibi effugium praecludit et omne</l>
    <l>cogit ut exempta concedas fine patere.</l>
    <l>nam sive est aliquid quod probeat efficiatque</l>
    <l>quo minus quo missum est veniat finique locet se,</l>
    <l>sive foras fertur, non est a fine profectum.</l>
    <l>hoc pacto sequar atque, oras ubi cumque locaris</l>
    <l>extremas, quaeram: quid telo denique fiet?</l>
    <l>fiet uti nusquam possit consistere finis</l>
    <l>effugiumque fugae prolatet copia semper.</l>
    <l>Praeterea spatium summai totius omne</l>
    <l>undique si inclusum certis consisteret oris</l>
    <l>finitumque foret, iam copia materiai</l>
    <l>undique ponderibus solidis confluxet ad imum</l>
    <l>nec res ulla geri sub caeli tegmine posset</l>
    <l>nec foret omnino caelum neque lumina solis,</l>
    <l>quippe ubi materies omnis cumulata iaceret</l>
    <l>ex infinito iam tempore subsidendo.</l>
    <l>at nunc ni mirum requies data principiorum</l>
    <l>corporibus nullast, quia nil est funditus imum,</l>
    <l>quo quasi confluere et sedes ubi ponere possint.</l>
    <l>semper in adsiduo motu res quaeque geruntur</l>
    <l>partibus in cunctis, infernaque suppeditantur</l>
    <l>ex infinito cita corpora materiai.</l>
    <l>Postremo ante oculos res rem finire videtur;</l>
    <l>aer dissaepit collis atque aera montes,</l>
    <l>terra mare et contra mare terras terminat omnis;</l>
    <l>omne quidem vero nihil est quod finiat extra.</l>
    <l>est igitur natura loci spatiumque profundi,</l>
    <l>quod neque clara suo percurrere fulmina cursu</l>
    <l>perpetuo possint aevi labentia tractu</l>
    <l>nec prorsum facere ut restet minus ire meando;</l>
    <l>usque adeo passim patet ingens copia rebus</l>
    <l>finibus exemptis in cunctas undique partis.</l>
    <l>Ipsa modum porro sibi rerum summa parare</l>
    <l>ne possit, natura tenet, quae corpus inane</l>
    <l>et quod inane autem est finiri corpore cogit,</l>
    <l>ut sic alternis infinita omnia reddat,</l>
    <l>aut etiam alterutrum, nisi terminet alterum eorum,</l>
    <l>simplice natura pateat tamen inmoderatum,</l>
    <l>nec mare nec tellus neque caeli lucida templa</l>
    <l>nec mortale genus nec divum corpora sancta</l>
    <l>exiguum possent horai sistere tempus;</l>
    <l>nam dispulsa suo de coetu materiai</l>
    <l>copia ferretur magnum per inane soluta,</l>
    <l>sive adeo potius numquam concreta creasset</l>
    <l>ullam rem, quoniam cogi disiecta nequisset.</l>
    <l>nam certe neque consilio primordia rerum</l>
    <l>ordine se suo quaeque sagaci mente locarunt</l>
    <l>nec quos quaeque darent motus pepigere profecto</l>
    <l>sed quia multa modis multis mutata per omne</l>
    <l>ex infinito vexantur percita plagis,</l>
    <l>omne genus motus et coetus experiundo</l>
    <l>tandem deveniunt in talis disposituras,</l>
    <l>qualibus haec rerum consistit summa creata,</l>
    <l>et multos etiam magnos servata per annos</l>
    <l>ut semel in motus coniectast convenientis,</l>
    <l>efficit ut largis avidum mare fluminis undis</l>
    <l>integrent amnes et solis terra vapore</l>
    <l>fota novet fetus summissaque gens animantum</l>
    <l>floreat et vivant labentis aetheris ignes.</l>
    <l>quod nullo facerent pacto, nisi materiai</l>
    <l>ex infinito suboriri copia posset,</l>
    <l>unde amissa solent reparare in tempore quaeque.</l>
    <l>nam vel uti privata cibo natura animantum</l>
    <l>diffluit amittens corpus, sic omnia debent</l>
    <l>dissolui simul ac defecit suppeditare</l>
    <l>materies aliqua ratione aversa viai.</l>
    <l>nec plagae possunt extrinsecus undique summam</l>
    <l>conservare omnem, quae cumque est conciliata.</l>
    <l>cudere enim crebro possunt partemque morari,</l>
    <l>dum veniant aliae ac suppleri summa queatur;</l>
    <l>inter dum resilire tamen coguntur et una</l>
    <l>principiis rerum spatium tempusque fugai</l>
    <l>largiri, ut possint a coetu libera ferri.</l>
    <l>quare etiam atque etiam suboriri multa necessest,</l>
    <l>et tamen ut plagae quoque possint suppetere ipsae,</l>
    <l>infinita opus est vis undique materiai.</l>
    <l>Illud in his rebus longe fuge credere, Memmi,</l>
    <l>in medium summae quod dicunt omnia niti</l>
    <l>atque ideo mundi naturam stare sine ullis</l>
    <l>ictibus externis neque quoquam posse resolvi</l>
    <l>summa atque ima, quod in medium sint omnia nixa,</l>
    <l>ipsum si quicquam posse in se sistere credis,</l>
    <l>et quae pondera sunt sub terris omnia sursum</l>
    <l>nitier in terraque retro requiescere posta,</l>
    <l>ut per aquas quae nunc rerum simulacra videmus;</l>
    <l>et simili ratione animalia suppa vagari</l>
    <l>contendunt neque posse e terris in loca caeli</l>
    <l>reccidere inferiora magis quam corpora nostra</l>
    <l>sponte sua possint in caeli templa volare;</l>
    <l>illi cum videant solem, nos sidera noctis</l>
    <l>cernere et alternis nobiscum tempora caeli</l>
    <l>dividere et noctes parilis agitare diebus.</l>
    <l>sed vanus stolidis haec * * *</l>
    <l>amplexi quod habent perv * * *</l>
    <l>nam medium nihil esse potest * * *</l>
    <l>infinita; neque omnino, si iam medium sit,</l>
    <l>possit ibi quicquam consistere * * *</l>
    <l>quam quavis alia longe ratione * * *</l>
    <l>omnis enim locus ac spatium, quod inane vocamus,</l>
    <l>per medium, per non medium, concedere debet</l>
    <l>aeque ponderibus, motus qua cumque feruntur.</l>
    <l>nec quisquam locus est, quo corpora cum venerunt,</l>
    <l>ponderis amissa vi possint stare in inani;</l>
    <l>nec quod inane autem est ulli subsistere debet,</l>
    <l>quin, sua quod natura petit, concedere pergat.</l>
    <l>haud igitur possunt tali ratione teneri</l>
    <l>res in concilium medii cuppedine victae.</l>
    <l>Praeterea quoniam non omnia corpora fingunt</l>
    <l>in medium niti, sed terrarum atque liquoris</l>
    <l>umorem ponti magnasque e montibus undas,</l>
    <l>et quasi terreno quae corpore contineantur,</l>
    <l>at contra tenuis exponunt aeris auras</l>
    <l>et calidos simul a medio differrier ignis,</l>
    <l>atque ideo totum circum tremere aethera signis</l>
    <l>et solis flammam per caeli caerula pasci,</l>
    <l>quod calor a medio fugiens se ibi conligat omnis,</l>
    <l>nec prorsum arboribus summos frondescere ramos</l>
    <l>posse, nisi a terris paulatim cuique cibatum</l>
    * * *                                             1094-
    <l>ne volucri ritu flammarum moenia mundi</l>
    <l>diffugiant subito magnum per inane soluta</l>
    <l>et ne cetera consimili ratione sequantur</l>
    <l>neve ruant caeli tonitralia templa superne</l>
    <l>terraque se pedibus raptim subducat et omnis</l>
    <l>inter permixtas rerum caelique ruinas</l>
    <l>corpora solventes abeat per inane profundum,</l>
    <l>temporis ut puncto nihil extet reliquiarum</l>
    <l>desertum praeter spatium et primordia caeca.</l>
    <l>nam qua cumque prius de parti corpora desse</l>
    <l>constitues, haec rebus erit pars ianua leti,</l>
    <l>hac se turba foras dabit omnis materiai.</l>
    <l>Haec sic pernosces parva perductus opella;</l>
    <l>namque alid ex alio clarescet nec tibi caeca</l>
    <l>nox iter eripiet, quin ultima naturai</l>
    <l>pervideas: ita res accendent lumina rebus.</l>
  </verse>
  <chapter label="Liber Secundus">Liber Secundus</chapter>
  <verse>
    <l>Suave, mari magno turbantibus aequora ventis</l>
    <l>e terra magnum alterius spectare laborem;</l>
    <l>non quia vexari quemquamst iucunda voluptas,</l>
    <l>sed quibus ipse malis careas quia cernere suavest.</l>
    <l>suave etiam belli certamina magna tueri</l>
    <l>per campos instructa tua sine parte pericli;</l>
    <l>sed nihil dulcius est, bene quam munita tenere</l>
    <l>edita doctrina sapientum templa serena,</l>
    <l>despicere unde queas alios passimque videre</l>
    <l>errare atque viam palantis quaerere vitae,</l>
    <l>certare ingenio, contendere nobilitate,</l>
    <l>noctes atque dies niti praestante labore</l>
    <l>ad summas emergere opes rerumque potiri.</l>
    <l>o miseras hominum mentes, o pectora caeca!</l>
    <l>qualibus in tenebris vitae quantisque periclis</l>
    <l>degitur hoc aevi quod cumquest! nonne videre</l>
    <l>nihil aliud sibi naturam latrare, nisi ut qui</l>
    <l>corpore seiunctus dolor absit, mente fruatur</l>
    <l>iucundo sensu cura semota metuque?</l>
    <l>ergo corpoream ad naturam pauca videmus</l>
    <l>esse opus omnino: quae demant cumque dolorem,</l>
    <l>delicias quoque uti multas substernere possint</l>
    <l>gratius inter dum, neque natura ipsa requirit,</l>
    <l>si non aurea sunt iuvenum simulacra per aedes</l>
    <l>lampadas igniferas manibus retinentia dextris,</l>
    <l>lumina nocturnis epulis ut suppeditentur,</l>
    <l>nec domus argento fulget auroque renidet</l>
    <l>nec citharae reboant laqueata aurataque templa,</l>
    <l>cum tamen inter se prostrati in gramine molli</l>
    <l>propter aquae rivum sub ramis arboris altae</l>
    <l>non magnis opibus iucunde corpora curant,</l>
    <l>praesertim cum tempestas adridet et anni</l>
    <l>tempora conspergunt viridantis floribus herbas.</l>
    <l>nec calidae citius decedunt corpore febres,</l>
    <l>textilibus si in picturis ostroque rubenti</l>
    <l>iacteris, quam si in plebeia veste cubandum est.</l>
    <l>quapropter quoniam nihil nostro in corpore gazae</l>
    <l>proficiunt neque nobilitas nec gloria regni,</l>
    <l>quod super est, animo quoque nil prodesse putandum;</l>
    <l>si non forte tuas legiones per loca campi</l>
    <l>fervere cum videas belli simulacra cientis,</l>
    <l>subsidiis magnis et opum vi constabilitas,</l>
    <l>ornatas armis statuas pariterque animatas,</l>
    <l>his tibi tum rebus timefactae religiones</l>
    <l>effugiunt animo pavidae mortisque timores</l>
    <l>tum vacuum pectus lincunt curaque solutum.</l>
    <l>quod si ridicula haec ludibriaque esse videmus,</l>
    <l>re veraque metus hominum curaeque sequaces</l>
    <l>nec metuunt sonitus armorum nec fera tela</l>
    <l>audacterque inter reges rerumque potentis</l>
    <l>versantur neque fulgorem reverentur ab auro</l>
    <l>nec clarum vestis splendorem purpureai,</l>
    <l>quid dubitas quin omnis sit haec rationis potestas,</l>
    <l>omnis cum in tenebris praesertim vita laboret?</l>
    <l>nam vel uti pueri trepidant atque omnia caecis</l>
    <l>in tenebris metuunt, sic nos in luce timemus</l>
    <l>inter dum, nihilo quae sunt metuenda magis quam</l>
    <l>quae pueri in tenebris pavitant finguntque futura.</l>
    <l>hunc igitur terrorem animi tenebrasque necessest</l>
    <l>non radii solis neque lucida tela diei</l>
    <l>discutiant, sed naturae species ratioque.</l>
    <l>Nunc age, quo motu genitalia materiai</l>
    <l>corpora res varias gignant genitasque resolvant</l>
    <l>et qua vi facere id cogantur quaeque sit ollis</l>
    <l>reddita mobilitas magnum per inane meandi,</l>
    <l>expediam: tu te dictis praebere memento.</l>
    <l>nam certe non inter se stipata cohaeret</l>
    <l>materies, quoniam minui rem quamque videmus</l>
    <l>et quasi longinquo fluere omnia cernimus aevo</l>
    <l>ex oculisque vetustatem subducere nostris,</l>
    <l>cum tamen incolumis videatur summa manere</l>
    <l>propterea quia, quae decedunt corpora cuique,</l>
    <l>unde abeunt minuunt, quo venere augmine donant.</l>
    <l>illa senescere, at haec contra florescere cogunt,</l>
    <l>nec remorantur ibi. sic rerum summa novatur</l>
    <l>semper, et inter se mortales mutua vivunt.</l>
    <l>augescunt aliae gentes, aliae minuuntur,</l>
    <l>inque brevi spatio mutantur saecla animantum</l>
    <l>et quasi cursores vitai lampada tradunt.</l>
    <l>Si cessare putas rerum primordia posse</l>
    <l>cessandoque novos rerum progignere motus,</l>
    <l>avius a vera longe ratione vagaris.</l>
    <l>nam quoniam per inane vagantur, cuncta necessest</l>
    <l>aut gravitate sua ferri primordia rerum</l>
    <l>aut ictu forte alterius. nam cum cita saepe</l>
    <l>obvia conflixere, fit ut diversa repente</l>
    <l>dissiliant; neque enim mirum, durissima quae sint</l>
    <l>ponderibus solidis neque quicquam a tergibus obstet.</l>
    <l>et quo iactari magis omnia materiai</l>
    <l>corpora pervideas, reminiscere totius imum</l>
    <l>nil esse in summa, neque habere ubi corpora prima</l>
    <l>consistant, quoniam spatium sine fine modoquest</l>
    <l>inmensumque patere in cunctas undique partis</l>
    <l>pluribus ostendi et certa ratione probatumst.</l>
    <l>quod quoniam constat, ni mirum nulla quies est</l>
    <l>reddita corporibus primis per inane profundum,</l>
    <l>sed magis adsiduo varioque exercita motu</l>
    <l>partim intervallis magnis confulta resultant,</l>
    <l>pars etiam brevibus spatiis vexantur ab ictu.</l>
    <l>et quae cumque magis condenso conciliatu</l>
    <l>exiguis intervallis convecta resultant,</l>
    <l>indupedita suis perplexis ipsa figuris,</l>
    <l>haec validas saxi radices et fera ferri</l>
    <l>corpora constituunt et cetera de genere horum.</l>
    <l>paucula quae porro magnum per inane vagantur,</l>
    <l>cetera dissiliunt longe longeque recursant</l>
    <l>in magnis intervallis; haec aera rarum</l>
    <l>sufficiunt nobis et splendida lumina solis.</l>
    <l>multaque praeterea magnum per inane vagantur,</l>
    <l>conciliis rerum quae sunt reiecta nec usquam</l>
    <l>consociare etiam motus potuere recepta.</l>
    <l>Cuius, uti memoro, rei simulacrum et imago</l>
    <l>ante oculos semper nobis versatur et instat.</l>
    <l>contemplator enim, cum solis lumina cumque</l>
    <l>inserti fundunt radii per opaca domorum:</l>
    <l>multa minuta modis multis per inane videbis</l>
    <l>corpora misceri radiorum lumine in ipso</l>
    <l>et vel ut aeterno certamine proelia pugnas</l>
    <l>edere turmatim certantia nec dare pausam,</l>
    <l>conciliis et discidiis exercita crebris;</l>
    <l>conicere ut possis ex hoc, primordia rerum</l>
    <l>quale sit in magno iactari semper inani.</l>
    <l>dum taxat, rerum magnarum parva potest res</l>
    <l>exemplare dare et vestigia notitiai.</l>
    <l>Hoc etiam magis haec animum te advertere par est</l>
    <l>corpora quae in solis radiis turbare videntur,</l>
    <l>quod tales turbae motus quoque materiai</l>
    <l>significant clandestinos caecosque subesse.</l>
    <l>multa videbis enim plagis ibi percita caecis</l>
    <l>commutare viam retroque repulsa reverti</l>
    <l>nunc huc nunc illuc in cunctas undique partis.</l>
    <l>scilicet hic a principiis est omnibus error.</l>
    <l>prima moventur enim per se primordia rerum,</l>
    <l>inde ea quae parvo sunt corpora conciliatu</l>
    <l>et quasi proxima sunt ad viris principiorum,</l>
    <l>ictibus illorum caecis inpulsa cientur,</l>
    <l>ipsaque proporro paulo maiora lacessunt.</l>
    <l>sic a principiis ascendit motus et exit</l>
    <l>paulatim nostros ad sensus, ut moveantur</l>
    <l>illa quoque, in solis quae lumine cernere quimus</l>
    <l>nec quibus id faciant plagis apparet aperte.</l>
    <l>Nunc quae mobilitas sit reddita materiai</l>
    <l>corporibus, paucis licet hinc cognoscere, Memmi.</l>
    <l>primum aurora novo cum spargit lumine terras</l>
    <l>et variae volucres nemora avia pervolitantes</l>
    <l>aera per tenerum liquidis loca vocibus opplent,</l>
    <l>quam subito soleat sol ortus tempore tali</l>
    <l>convestire sua perfundens omnia luce,</l>
    <l>omnibus in promptu manifestumque esse videmus.</l>
    <l>at vapor is, quem sol mittit, lumenque serenum</l>
    <l>non per inane meat vacuum; quo tardius ire</l>
    <l>cogitur, aerias quasi dum diverberat undas;</l>
    <l>nec singillatim corpuscula quaeque vaporis</l>
    <l>sed complexa meant inter se conque globata;</l>
    <l>qua propter simul inter se retrahuntur et extra</l>
    <l>officiuntur, uti cogantur tardius ire.</l>
    <l>at quae sunt solida primordia simplicitate,</l>
    <l>cum per inane meant vacuum nec res remoratur</l>
    <l>ulla foris atque ipsa suis e partibus unum,</l>
    <l>unum, in quem coepere, locum conixa feruntur,</l>
    <l>debent ni mirum praecellere mobilitate</l>
    <l>et multo citius ferri quam lumina solis</l>
    <l>multiplexque loci spatium transcurrere eodem</l>
    <l>tempore quo solis pervolgant fulgura caelum.</l>
    * * *                                             164ax
    <l>nec persectari primordia singula quaeque,</l>
    <l>ut videant qua quicque geratur cum ratione.</l>
    <l>At quidam contra haec, ignari materiai,</l>
    <l>naturam non posse deum sine numine reddunt</l>
    <l>tanto opere humanis rationibus atmoderate</l>
    <l>tempora mutare annorum frugesque creare</l>
    <l>et iam cetera, mortalis quae suadet adire</l>
    <l>ipsaque deducit dux vitae dia voluptas</l>
    <l>et res per Veneris blanditur saecla propagent,</l>
    <l>ne genus occidat humanum. quorum omnia causa</l>
    <l>constituisse deos cum fingunt, omnibus rebus</l>
    <l>magno opere a vera lapsi ratione videntur.</l>
    <l>nam quamvis rerum ignorem primordia quae sint,</l>
    <l>hoc tamen ex ipsis caeli rationibus ausim</l>
    <l>confirmare aliisque ex rebus reddere multis,</l>
    <l>nequaquam nobis divinitus esse creatam</l>
    <l>naturam mundi: tanta stat praedita culpa.</l>
    <l>quae tibi posterius, Memmi, faciemus aperta;</l>
    <l>nunc id quod super est de motibus expediemus.</l>
    <l>Nunc locus est, ut opinor, in his illud quoque rebus</l>
    <l>confirmare tibi, nullam rem posse sua vi</l>
    <l>corpoream sursum ferri sursumque meare.</l>
    <l>ne tibi dent in eo flammarum corpora frudem;</l>
    <l>sursus enim versus gignuntur et augmina sumunt</l>
    <l>et sursum nitidae fruges arbustaque crescunt,</l>
    <l>pondera, quantum in se est, cum deorsum cuncta ferantur.</l>
    <l>nec cum subsiliunt ignes ad tecta domorum</l>
    <l>et celeri flamma degustant tigna trabesque,</l>
    <l>sponte sua facere id sine vi subiecta putandum est.</l>
    <l>quod genus e nostro com missus corpore sanguis</l>
    <l>emicat exultans alte spargitque cruorem.</l>
    <l>nonne vides etiam quanta vi tigna trabesque</l>
    <l>respuat umor aquae? nam quo magis ursimus altum</l>
    <l>derecta et magna vi multi pressimus aegre,</l>
    <l>tam cupide sursum removet magis atque remittit,</l>
    <l>plus ut parte foras emergant exiliantque.</l>
    <l>nec tamen haec, quantum est in se, dubitamus, opinor,</l>
    <l>quin vacuum per inane deorsum cuncta ferantur.</l>
    <l>sic igitur debent flammae quoque posse per auras</l>
    <l>aeris expressae sursum succedere, quamquam</l>
    <l>pondera, quantum in se est, deorsum deducere pugnent.</l>
    <l>nocturnasque faces caeli sublime volantis</l>
    <l>nonne vides longos flammarum ducere tractus</l>
    <l>in quas cumque dedit partis natura meatum?</l>
    <l>non cadere in terras stellas et sidera cernis?</l>
    <l>sol etiam caeli de vertice dissipat omnis</l>
    <l>ardorem in partis et lumine conserit arva;</l>
    <l>in terras igitur quoque solis vergitur ardor.</l>
    <l>transversosque volare per imbris fulmina cernis,</l>
    <l>nunc hinc nunc illinc abrupti nubibus ignes</l>
    <l>concursant; cadit in terras vis flammea volgo.</l>
    <l>Illud in his quoque te rebus cognoscere avemus,</l>
    <l>corpora cum deorsum rectum per inane feruntur</l>
    <l>ponderibus propriis, incerto tempore ferme</l>
    <l>incertisque locis spatio depellere paulum,</l>
    <l>tantum quod momen mutatum dicere possis.</l>
    <l>quod nisi declinare solerent, omnia deorsum</l>
    <l>imbris uti guttae caderent per inane profundum</l>
    <l>nec foret offensus natus nec plaga creata</l>
    <l>principiis; ita nihil umquam natura creasset.</l>
    <l>Quod si forte aliquis credit graviora potesse</l>
    <l>corpora, quo citius rectum per inane feruntur,</l>
    <l>incidere ex supero levioribus atque ita plagas</l>
    <l>gignere, quae possint genitalis reddere motus,</l>
    <l>avius a vera longe ratione recedit.</l>
    <l>nam per aquas quae cumque cadunt atque aera rarum,</l>
    <l>haec pro ponderibus casus celerare necessest</l>
    <l>propterea quia corpus aquae naturaque tenvis</l>
    <l>aeris haud possunt aeque rem quamque morari,</l>
    <l>sed citius cedunt gravioribus exsuperata;</l>
    <l>at contra nulli de nulla parte neque ullo</l>
    <l>tempore inane potest vacuum subsistere rei,</l>
    <l>quin, sua quod natura petit, concedere pergat;</l>
    <l>omnia qua propter debent per inane quietum</l>
    <l>aeque ponderibus non aequis concita ferri.</l>
    <l>haud igitur poterunt levioribus incidere umquam</l>
    <l>ex supero graviora neque ictus gignere per se,</l>
    <l>qui varient motus, per quos natura gerat res.</l>
    <l>quare etiam atque etiam paulum inclinare necessest</l>
    <l>corpora; nec plus quam minimum, ne fingere motus</l>
    <l>obliquos videamur et id res vera refutet.</l>
    <l>namque hoc in promptu manifestumque esse videmus,</l>
    <l>pondera, quantum in se est, non posse obliqua meare,</l>
    <l>ex supero cum praecipitant, quod cernere possis;</l>
    <l>sed nihil omnino recta regione viai</l>
    <l>declinare quis est qui possit cernere sese?</l>
    <l>Denique si semper motu conectitur omnis</l>
    <l>et vetere exoritur motus novus ordine certo</l>
    <l>nec declinando faciunt primordia motus</l>
    <l>principium quoddam, quod fati foedera rumpat,</l>
    <l>ex infinito ne causam causa sequatur,</l>
    <l>libera per terras unde haec animantibus exstat,</l>
    <l>unde est haec, inquam, fatis avolsa voluntas,</l>
    <l>per quam progredimur quo ducit quemque voluptas,</l>
    <l>declinamus item motus nec tempore certo</l>
    <l>nec regione loci certa, sed ubi ipsa tulit mens?</l>
    <l>nam dubio procul his rebus sua cuique voluntas</l>
    <l>principium dat et hinc motus per membra rigantur.</l>
    <l>nonne vides etiam patefactis tempore puncto</l>
    <l>carceribus non posse tamen prorumpere equorum</l>
    <l>vim cupidam tam de subito quam mens avet ipsa?</l>
    <l>omnis enim totum per corpus materiai</l>
    <l>copia conciri debet, concita per artus</l>
    <l>omnis ut studium mentis conixa sequatur;</l>
    <l>ut videas initum motus a corde creari</l>
    <l>ex animique voluntate id procedere primum,</l>
    <l>inde dari porro per totum corpus et artus.</l>
    <l>nec similest ut cum inpulsi procedimus ictu</l>
    <l>viribus alterius magnis magnoque coactu;</l>
    <l>nam tum materiem totius corporis omnem</l>
    <l>perspicuumst nobis invitis ire rapique,</l>
    <l>donec eam refrenavit per membra voluntas.</l>
    <l>iamne vides igitur, quamquam vis extera multos</l>
    <l>pellat et invitos cogat procedere saepe</l>
    <l>praecipitesque rapi, tamen esse in pectore nostro</l>
    <l>quiddam quod contra pugnare obstareque possit?</l>
    <l>cuius ad arbitrium quoque copia materiai</l>
    <l>cogitur inter dum flecti per membra per artus</l>
    <l>et proiecta refrenatur retroque residit.</l>
    <l>quare in seminibus quoque idem fateare necessest,</l>
    <l>esse aliam praeter plagas et pondera causam</l>
    <l>motibus, unde haec est nobis innata potestas,</l>
    <l>de nihilo quoniam fieri nihil posse videmus.</l>
    <l>pondus enim prohibet ne plagis omnia fiant</l>
    <l>externa quasi vi; sed ne res ipsa necessum</l>
    <l>intestinum habeat cunctis in rebus agendis</l>
    <l>et devicta quasi cogatur ferre patique,</l>
    <l>id facit exiguum clinamen principiorum</l>
    <l>nec regione loci certa nec tempore certo.</l>
    <l>Nec stipata magis fuit umquam materiai</l>
    <l>copia nec porro maioribus intervallis;</l>
    <l>nam neque adaugescit quicquam neque deperit inde.</l>
    <l>qua propter quo nunc in motu principiorum</l>
    <l>corpora sunt, in eodem ante acta aetate fuere</l>
    <l>et post haec semper simili ratione ferentur,</l>
    <l>et quae consuerint gigni gignentur eadem</l>
    <l>condicione et erunt et crescent vique valebunt,</l>
    <l>quantum cuique datum est per foedera naturai.</l>
    <l>nec rerum summam commutare ulla potest vis;</l>
    <l>nam neque quo possit genus ullum materiai</l>
    <l>effugere ex omni quicquam est extra, neque in omne</l>
    <l>unde coorta queat nova vis inrumpere et omnem</l>
    <l>naturam rerum mutare et vertere motus.</l>
    <l>Illud in his rebus non est mirabile, quare,</l>
    <l>omnia cum rerum primordia sint in motu,</l>
    <l>summa tamen summa videatur stare quiete,</l>
    <l>praeter quam siquid proprio dat corpore motus.</l>
    <l>omnis enim longe nostris ab sensibus infra</l>
    <l>primorum natura iacet; qua propter, ubi ipsa</l>
    <l>cernere iam nequeas, motus quoque surpere debent;</l>
    <l>praesertim cum, quae possimus cernere, celent</l>
    <l>saepe tamen motus spatio diducta locorum.</l>
    <l>nam saepe in colli tondentes pabula laeta</l>
    <l>lanigerae reptant pecudes, quo quamque vocantes</l>
    <l>invitant herbae gemmantes rore recenti,</l>
    <l>et satiati agni ludunt blandeque coruscant;</l>
    <l>omnia quae nobis longe confusa videntur</l>
    <l>et velut in viridi candor consistere colli.</l>
    <l>praeterea magnae legiones cum loca cursu</l>
    <l>camporum complent belli simulacra cientes,</l>
    <l>fulgor ubi ad caelum se tollit totaque circum</l>
    <l>aere renidescit tellus supterque virum vi</l>
    <l>excitur pedibus sonitus clamoreque montes</l>
    <l>icti reiectant voces ad sidera mundi</l>
    <l>et circum volitant equites mediosque repente</l>
    <l>tramittunt valido quatientes impete campos;</l>
    <l>et tamen est quidam locus altis montibus, unde</l>
    <l>stare videntur et in campis consistere fulgor.</l>
    <l>Nunc age, iam deinceps cunctarum exordia rerum</l>
    <l>qualia sint et quam longe distantia formis,</l>
    <l>percipe, multigenis quam sint variata figuris;</l>
    <l>non quo multa parum simili sint praedita forma,</l>
    <l>sed quia non volgo paria omnibus omnia constant.</l>
    <l>nec mirum; nam cum sit eorum copia tanta,</l>
    <l>ut neque finis, uti docui, neque summa sit ulla,</l>
    <l>debent ni mirum non omnibus omnia prorsum</l>
    <l>esse pari filo similique adfecta figura.</l>
    <l>Praeterea genus humanum mutaeque natantes</l>
    <l>squamigerum pecudes et laeta armenta feraeque</l>
    <l>et variae volucres, laetantia quae loca aquarum</l>
    <l>concelebrant circum ripas fontisque lacusque,</l>
    <l>et quae pervolgant nemora avia pervolitantes,</l>
    <l>quorum unum quidvis generatim sumere perge;</l>
    <l>invenies tamen inter se differre figuris.</l>
    <l>nec ratione alia proles cognoscere matrem</l>
    <l>nec mater posset prolem; quod posse videmus</l>
    <l>nec minus atque homines inter se nota cluere.</l>
    <l>nam saepe ante deum vitulus delubra decora</l>
    <l>turicremas propter mactatus concidit aras</l>
    <l>sanguinis expirans calidum de pectore flumen;</l>
    <l>at mater viridis saltus orbata peragrans</l>
    <l>novit humi pedibus vestigia pressa bisulcis,</l>
    <l>omnia convisens oculis loca, si queat usquam</l>
    <l>conspicere amissum fetum, completque querellis</l>
    <l>frondiferum nemus adsistens et crebra revisit</l>
    <l>ad stabulum desiderio perfixa iuvenci,</l>
    <l>nec tenerae salices atque herbae rore vigentes</l>
    <l>fluminaque ulla queunt summis labentia ripis</l>
    <l>oblectare animum subitamque avertere curam,</l>
    <l>nec vitulorum aliae species per pabula laeta</l>
    <l>derivare queunt animum curaque levare;</l>
    <l>usque adeo quiddam proprium notumque requirit.</l>
    <l>praeterea teneri tremulis cum vocibus haedi</l>
    <l>cornigeras norunt matres agnique petulci</l>
    <l>balantum pecudes; ita, quod natura resposcit,</l>
    <l>ad sua quisque fere decurrunt ubera lactis.</l>
    <l>Postremo quodvis frumentum non tamen omne</l>
    <l>quidque suo genere inter se simile esse videbis,</l>
    <l>quin intercurrat quaedam distantia formis.</l>
    <l>concharumque genus parili ratione videmus</l>
    <l>pingere telluris gremium, qua mollibus undis</l>
    <l>litoris incurvi bibulam pavit aequor harenam.</l>
    <l>quare etiam atque etiam simili ratione necessest,</l>
    <l>natura quoniam constant neque facta manu sunt</l>
    <l>unius ad certam formam primordia rerum,</l>
    <l>dissimili inter se quaedam volitare figura.</l>
    <l>Perfacile est animi ratione exsolvere nobis</l>
    <l>quare fulmineus multo penetralior ignis</l>
    <l>quam noster fluat e taedis terrestribus ortus;</l>
    <l>dicere enim possis caelestem fulminis ignem</l>
    <l>subtilem magis e parvis constare figuris</l>
    <l>atque ideo transire foramina quae nequit ignis</l>
    <l>noster hic e lignis ortus taedaque creatus.</l>
    <l>praeterea lumen per cornum transit, at imber</l>
    <l>respuitur. quare, nisi luminis illa minora</l>
    <l>corpora sunt quam de quibus est liquor almus aquarum?</l>
    <l>et quamvis subito per colum vina videmus</l>
    <l>perfluere, at contra tardum cunctatur olivom,</l>
    <l>aut quia ni mirum maioribus est elementis</l>
    <l>aut magis hamatis inter se perque plicatis,</l>
    <l>atque ideo fit uti non tam diducta repente</l>
    <l>inter se possint primordia singula quaeque</l>
    <l>singula per cuiusque foramina permanare.</l>
    <l>Huc accedit uti mellis lactisque liquores</l>
    <l>iucundo sensu linguae tractentur in ore;</l>
    <l>at contra taetra absinthi natura ferique</l>
    <l>centauri foedo pertorquent ora sapore;</l>
    <l>ut facile agnoscas e levibus atque rutundis</l>
    <l>esse ea quae sensus iucunde tangere possunt,</l>
    <l>at contra quae amara atque aspera cumque videntur,</l>
    <l>haec magis hamatis inter se nexa teneri</l>
    <l>proptereaque solere vias rescindere nostris</l>
    <l>sensibus introituque suo perrumpere corpus.</l>
    <l>omnia postremo bona sensibus et mala tactu</l>
    <l>dissimili inter se pugnant perfecta figura;</l>
    <l>ne tu forte putes serrae stridentis acerbum</l>
    <l>horrorem constare elementis levibus aeque</l>
    <l>ac musaea mele, per chordas organici quae</l>
    <l>mobilibus digitis expergefacta figurant;</l>
    <l>neu simili penetrare putes primordia forma</l>
    <l>in nares hominum, cum taetra cadavera torrent,</l>
    <l>et cum scena croco Cilici perfusa recens est</l>
    <l>araque Panchaeos exhalat propter odores;</l>
    <l>neve bonos rerum simili constare colores</l>
    <l>semine constituas, oculos qui pascere possunt,</l>
    <l>et qui conpungunt aciem lacrimareque cogunt</l>
    <l>aut foeda specie foedi turpesque videntur.</l>
    <l>omnis enim, sensus quae mulcet cumque, tibi res</l>
    <l>haut sine principiali aliquo levore creatast;</l>
    <l>at contra quae cumque molesta atque aspera constat,</l>
    <l>non aliquo sine materiae squalore repertast.</l>
    <l>Sunt etiam quae iam nec levia iure putantur</l>
    <l>esse neque omnino flexis mucronibus unca,</l>
    <l>sed magis angellis paulum prostantibus, ut quae</l>
    <l>titillare magis sensus quam laedere possint,</l>
    <l>fecula iam quo de genere est inulaeque sapores.</l>
    <l>Denique iam calidos ignis gelidamque pruinam</l>
    <l>dissimili dentata modo conpungere sensus</l>
    <l>corporis, indicio nobis est tactus uterque.</l>
    <l>tactus enim, tactus, pro divum numina sancta,</l>
    <l>corporis est sensus, vel cum res extera sese</l>
    <l>insinuat, vel cum laedit quae in corpore natast</l>
    <l>aut iuvat egrediens genitalis per Veneris res,</l>
    <l>aut ex offensu cum turbant corpore in ipso,</l>
    <l>semina confundunt inter se concita sensum;</l>
    <l>ut si forte manu quamvis iam corporis ipse</l>
    <l>tute tibi partem ferias atque experiare.</l>
    <l>qua propter longe formas distare necessest</l>
    <l>principiis, varios quae possint edere sensus.</l>
    <l>Denique quae nobis durata ac spissa videntur,</l>
    <l>haec magis hamatis inter sese esse necessest</l>
    <l>et quasi ramosis alte compacta teneri.</l>
    <l>in quo iam genere in primis adamantina saxa</l>
    <l>prima acie constant ictus contemnere sueta</l>
    <l>et validi silices ac duri robora ferri</l>
    <l>aeraque quae claustris restantia vociferantur.</l>
    <l>illa quidem debent e levibus atque rutundis</l>
    <l>esse magis, fluvido quae corpore liquida constant.</l>
    <l>namque papaveris haustus itemst facilis quod aquarum;</l>
    <l>nec retinentur enim inter se glomeramina quaeque</l>
    <l>et perculsus item proclive volubilis exstat.</l>
    <l>omnia postremo quae puncto tempore cernis</l>
    <l>diffugere ut fumum nebulas flammasque, necessest,</l>
    <l>si minus omnia sunt e levibus atque rotundis,</l>
    <l>at non esse tamen perplexis indupedita,</l>
    <l>pungere uti possint corpus penetrareque saxa,</l>
    <l>nec tamen haerere inter se; quod cumque videmus</l>
    <l>sensibus dentatum, facile ut cognoscere possis</l>
    <l>non e perplexis, sed acutis esse elementis.</l>
    <l>sed quod amara vides eadem quae fluvida constant,</l>
    <l>sudor uti maris est, minime mirabile debet</l>
    * * *                                             465a
    <l>nam quod fluvidus est, e levibus atque rotundis</l>
    <l>est, sed levibus sunt hamata admixta doloris</l>
    <l>corpora. nec tamen haec retineri hamata necessust:</l>
    <l>scilicet esse globosa tamen, cum squalida constent,</l>
    <l>provolvi simul ut possint et laedere sensus.</l>
    <l>et quo mixta putes magis aspera levibus esse</l>
    <l>principiis, unde est Neptuni corpus acerbum,</l>
    <l>est ratio secernendi seorsumque videndi,</l>
    <l>umor dulcis ubi per terras crebrius idem</l>
    <l>percolatur, ut in foveam fluat ac mansuescat;</l>
    <l>linquit enim supera taetri primordia viri,</l>
    <l>aspera quo magis in terris haerescere possint.</l>
    <l>Quod quoniam docui, pergam conectere rem quae</l>
    <l>ex hoc apta fidem ducat, primordia rerum</l>
    <l>finita variare figurarum ratione.</l>
    <l>quod si non ita sit, rursum iam semina quaedam</l>
    <l>esse infinito debebunt corporis auctu.</l>
    <l>namque in eadem una cuiusvis iam brevitate</l>
    <l>corporis inter se multum variare figurae</l>
    <l>non possunt. fac enim minimis e partibus esse</l>
    <l>corpora prima tribus, vel paulo pluribus auge;</l>
    <l>nempe ubi eas partis unius corporis omnis,</l>
    <l>summa atque ima locans, transmutans dextera laevis,</l>
    <l>omnimodis expertus eris, quam quisque det ordo</l>
    <l>formai speciem totius corporis eius,</l>
    <l>quod super est, si forte voles variare figuras,</l>
    <l>addendum partis alias erit. inde sequetur,</l>
    <l>adsimili ratione alias ut postulet ordo,</l>
    <l>si tu forte voles etiam variare figuras.</l>
    <l>ergo formarum novitatem corporis augmen</l>
    <l>subsequitur. quare non est ut credere possis</l>
    <l>esse infinitis distantia semina formis,</l>
    <l>ne quaedam cogas inmani maximitate</l>
    <l>esse, supra quod iam docui non posse probari.</l>
    <l>iam tibi barbaricae vestes Meliboeaque fulgens</l>
    <l>purpura Thessalico concharum tacta colore,</l>
    <l>aurea pavonum ridenti imbuta lepore</l>
    <l>saecla novo rerum superata colore iacerent</l>
    <l>et contemptus odor smyrnae mellisque sapores,</l>
    <l>et cycnea mele Phoebeaque daedala chordis</l>
    <l>carmina consimili ratione oppressa silerent;</l>
    <l>namque aliis aliud praestantius exoreretur.</l>
    <l>cedere item retro possent in deteriores</l>
    <l>omnia sic partis, ut diximus in melioris;</l>
    <l>namque aliis aliud retro quoque taetrius esset</l>
    <l>naribus auribus atque oculis orisque sapori.</l>
    <l>quae quoniam non sunt, sed rebus reddita certa</l>
    <l>finis utrimque tenet summam, fateare necessest</l>
    <l>materiem quoque finitis differe figuris.</l>
    <l>denique ab ignibus ad gelidas hiemum usque pruinas</l>
    <l>finitumst retroque pari ratione remensumst.</l>
    <l>omnis enim calor ac frigus mediique tepores</l>
    <l>interutrasque iacent explentes ordine summam.</l>
    <l>ergo finita distant ratione creata,</l>
    <l>ancipiti quoniam mucroni utrimque notantur,</l>
    <l>hinc flammis illinc rigidis infesta pruinis.</l>
    <l>Quod quoniam docui, pergam conectere rem quae</l>
    <l>ex hoc apta fidem ducat, primordia rerum,</l>
    <l>inter se simili quae sunt perfecta figura,</l>
    <l>infinita cluere. etenim distantia cum sit</l>
    <l>formarum finita, necesse est quae similes sint</l>
    <l>esse infinitas aut summam materiai</l>
    <l>finitam constare, id quod non esse probavi.</l>
    <l>* * *</l>
    <l>versibus ostendam corpuscula materiai</l>
    <l>ex infinito summam rerum usque tenere</l>
    <l>undique protelo plagarum continuato.</l>
    <l>nam quod rara vides magis esse animalia quaedam</l>
    <l>fecundamque magis naturam cernis in illis,</l>
    <l>at regione locoque alio terrisque remotis</l>
    <l>multa licet genere esse in eo numerumque repleri;</l>
    <l>sicut quadripedum cum primis esse videmus</l>
    <l>in genere anguimanus elephantos, India quorum</l>
    <l>milibus e multis vallo munitur eburno,</l>
    <l>ut penitus nequeat penetrari: tanta ferarum</l>
    <l>vis est, quarum nos perpauca exempla videmus.</l>
    <l>sed tamen id quoque uti concedam, quam lubet esto</l>
    <l>unica res quaedem nativo corpore sola,</l>
    <l>cui similis toto terrarum non sit, in orbi;</l>
    <l>infinita tamen nisi erit vis materiai,</l>
    <l>unde ea progigni possit concepta, creari</l>
    <l>non poterit neque, quod super est, procrescere alique.</l>
    <l>quippe etenim sumant alii finita per omne</l>
    <l>corpora iactari unius genitalia rei,</l>
    <l>unde ubi qua vi et quo pacto congressa coibunt</l>
    <l>materiae tanto in pelago turbaque aliena?</l>
    <l>non, ut opinor, habent rationem conciliandi:</l>
    <l>sed quasi naufragiis magnis multisque coortis</l>
    <l>disiactare solet magnum mare transtra cavernas</l>
    <l>antemnas prorem malos tonsasque natantis,</l>
    <l>per terrarum omnis oras fluitantia aplustra</l>
    <l>ut videantur et indicium mortalibus edant,</l>
    <l>infidi maris insidias virisque dolumque</l>
    <l>ut vitare velint, neve ullo tempore credant,</l>
    <l>subdola cum ridet placidi pellacia ponti,</l>
    <l>sic tibi si finita semel primordia quaedam</l>
    <l>constitues, aevom debebunt sparsa per omnem</l>
    <l>disiectare aestus diversi materiai,</l>
    <l>numquam in concilium ut possint compulsa coire</l>
    <l>nec remorari in concilio nec crescere adaucta;</l>
    <l>quorum utrumque palam fieri manifesta docet res,</l>
    <l>et res progigni et genitas procrescere posse.</l>
    <l>esse igitur genere in quovis primordia rerum</l>
    <l>infinita palam est, unde omnia suppeditantur.</l>
    <l>Nec superare queunt motus itaque exitiales</l>
    <l>perpetuo neque in aeternum sepelire salutem,</l>
    <l>nec porro rerum genitales auctificique</l>
    <l>motus perpetuo possunt servare creata.</l>
    <l>sic aequo geritur certamine principiorum</l>
    <l>ex infinito contractum tempore bellum.</l>
    <l>nunc hic nunc illic superant vitalia rerum</l>
    <l>et superantur item. miscetur funere vagor,</l>
    <l>quem pueri tollunt visentis luminis oras;</l>
    <l>nec nox ulla diem neque noctem aurora secutast,</l>
    <l>quae non audierit mixtos vagitibus aegris</l>
    <l>ploratus, mortis comites et funeris atri.</l>
    <l>Illud in his obsignatum quoque rebus habere</l>
    <l>convenit et memori mandatum mente tenere,</l>
    <l>nil esse, in promptu quorum natura videtur,</l>
    <l>quod genere ex uno consistat principiorum,</l>
    <l>nec quicquam quod non permixto semine constet.</l>
    <l>et quod cumque magis vis multas possidet in se</l>
    <l>atque potestates, ita plurima principiorum</l>
    <l>in sese genera ac varias docet esse figuras.</l>
    <l>Principio tellus habet in se corpora prima,</l>
    <l>unde mare inmensum volventes frigora fontes</l>
    <l>adsidue renovent, habet ignes unde oriantur;</l>
    <l>nam multis succensa locis ardent sola terrae,</l>
    <l>ex imis vero furit ignibus impetus Aetnae.</l>
    <l>tum porro nitidas fruges arbustaque laeta</l>
    <l>gentibus humanis habet unde extollere possit,</l>
    <l>unde etiam fluvios frondes et pabula laeta</l>
    <l>montivago generi possit praebere ferarum.</l>
    <l>quare magna deum mater materque ferarum</l>
    <l>et nostri genetrix haec dicta est corporis una.</l>
    <l>Hanc veteres Graium docti cecinere poetae</l>
    <l>sedibus in curru biiugos agitare leones,</l>
    <l>aeris in spatio magnam pendere docentes</l>
    <l>tellurem neque posse in terra sistere terram.</l>
    <l>adiunxere feras, quia quamvis effera proles</l>
    <l>officiis debet molliri victa parentum.</l>
    <l>muralique caput summum cinxere corona,</l>
    <l>eximiis munita locis quia sustinet urbes.</l>
    <l>quo nunc insigni per magnas praedita terras</l>
    <l>horrifice fertur divinae matris imago.</l>
    <l>hanc variae gentes antiquo more sacrorum</l>
    <l>Idaeam vocitant matrem Phrygiasque catervas</l>
    <l>dant comites, quia primum ex illis finibus edunt</l>
    <l>per terrarum orbes fruges coepisse creari.</l>
    <l>Gallos attribuunt, quia, numen qui violarint</l>
    <l>Matris et ingrati genitoribus inventi sint,</l>
    <l>significare volunt indignos esse putandos,</l>
    <l>vivam progeniem qui in oras luminis edant.</l>
    <l>tympana tenta tonant palmis et cymbala circum</l>
    <l>concava, raucisonoque minantur cornua cantu,</l>
    <l>et Phrygio stimulat numero cava tibia mentis,</l>
    <l>telaque praeportant, violenti signa furoris,</l>
    <l>ingratos animos atque impia pectora volgi</l>
    <l>conterrere metu quae possint numine divae.</l>
    <l>ergo cum primum magnas invecta per urbis</l>
    <l>munificat tacita mortalis muta salute,</l>
    <l>aere atque argento sternunt iter omne viarum</l>
    <l>largifica stipe ditantes ninguntque rosarum</l>
    <l>floribus umbrantes matrem comitumque catervam.</l>
    <l>hic armata manus, Curetas nomine Grai</l>
    <l>quos memorant, Phrygias inter si forte catervas</l>
    <l>ludunt in numerumque exultant sanguine laeti</l>
    <l>terrificas capitum quatientes numine cristas,</l>
    <l>Dictaeos referunt Curetas, qui Iovis illum</l>
    <l>vagitum in Creta quondam occultasse feruntur,</l>
    <l>cum pueri circum puerum pernice chorea</l>
    [armat et in numerum pernice chorea]
    <l>armati in numerum pulsarent aeribus aera,</l>
    <l>ne Saturnus eum malis mandaret adeptus</l>
    <l>aeternumque daret matri sub pectore volnus.</l>
    <l>propterea magnam armati matrem comitantur,</l>
    <l>aut quia significant divam praedicere ut armis</l>
    <l>ac virtute velint patriam defendere terram</l>
    <l>praesidioque parent decorique parentibus esse.</l>
    <l>quae bene et eximie quamvis disposta ferantur,</l>
    <l>longe sunt tamen a vera ratione repulsa.</l>
    <l>omnis enim per se divom natura necessest</l>
    <l>inmortali aevo summa cum pace fruatur</l>
    <l>semota ab nostris rebus seiunctaque longe;</l>
    <l>nam privata dolore omni, privata periclis,</l>
    <l>ipsa suis pollens opibus, nihil indiga nostri,</l>
    <l>nec bene promeritis capitur neque tangitur ira.</l>
    <l>terra quidem vero caret omni tempore sensu,</l>
    <l>et quia multarum potitur primordia rerum,</l>
    <l>multa modis multis effert in lumina solis.</l>
    <l>hic siquis mare Neptunum Cereremque vocare</l>
    <l>constituet fruges et Bacchi nomine abuti</l>
    <l>mavolt quam laticis proprium proferre vocamen,</l>
    <l>concedamus ut hic terrarum dictitet orbem</l>
    <l>esse deum matrem, dum vera re tamen ipse</l>
    <l>religione animum turpi contingere parcat.</l>
    <l>Saepe itaque ex uno tondentes gramina campo</l>
    <l>lanigerae pecudes et equorum duellica proles</l>
    <l>buceriaeque greges eodem sub tegmine caeli</l>
    <l>ex unoque sitim sedantes flumine aquai</l>
    <l>dissimili vivont specie retinentque parentum</l>
    <l>naturam et mores generatim quaeque imitantur.</l>
    <l>tanta est in quovis genere herbae materiai</l>
    <l>dissimilis ratio, tanta est in flumine quoque.</l>
    <l>Hinc porro quamvis animantem ex omnibus unam</l>
    <l>ossa cruor venae calor umor viscera nervi</l>
    <l>constituunt, quae sunt porro distantia longe,</l>
    <l>dissimili perfecta figura principiorum.</l>
    <l>Tum porro quae cumque igni flammata cremantur.</l>
    <l>si nil praeterea, tamen haec in corpore tradunt,</l>
    <l>unde ignem iacere et lumen submittere possint</l>
    <l>scintillasque agere ac late differre favillam.</l>
    <l>cetera consimili mentis ratione peragrans</l>
    <l>invenies igitur multarum semina rerum</l>
    <l>corpore celare et varias cohibere figuras.</l>
    <l>Denique multa vides, quibus et color et sapor una</l>
    <l>reddita sunt cum odore in primis pleraque poma.</l>
    <l>haec igitur variis debent constare figuris;</l>
    <l>nidor enim penetrat qua fucus non it in artus,</l>
    <l>fucus item sorsum, sorsum sapor insinuatur</l>
    <l>sensibus; ut noscas primis differre figuris.</l>
    <l>dissimiles igitur formae glomeramen in unum</l>
    <l>conveniunt et res permixto semine constant.</l>
    <l>Quin etiam passim nostris in versibus ipsis</l>
    <l>multa elementa vides multis communia verbis,</l>
    <l>cum tamen inter se versus ac verba necesse est</l>
    <l>confiteare alia ex aliis constare elementis;</l>
    <l>non quo multa parum communis littera currat</l>
    <l>aut nulla inter se duo sint ex omnibus isdem,</l>
    <l>sed quia non volgo paria omnibus omnia constant.</l>
    <l>sic aliis in rebus item communia multa</l>
    <l>multarum rerum cum sint, primordia rerum</l>
    <l>dissimili tamen inter se consistere summa</l>
    <l>possunt; ut merito ex aliis constare feratur</l>
    <l>humanum genus et fruges arbustaque laeta.</l>
    <l>Nec tamen omnimodis conecti posse putandum est</l>
    <l>omnia; nam volgo fieri portenta videres,</l>
    <l>semiferas hominum species existere et altos</l>
    <l>inter dum ramos egigni corpore vivo</l>
    <l>multaque conecti terrestria membra marinis,</l>
    <l>tum flammam taetro spirantis ore Chimaeras</l>
    <l>pascere naturam per terras omniparentis.</l>
    <l>quorum nil fieri manifestum est, omnia quando</l>
    <l>seminibus certis certa genetrice creata</l>
    <l>conservare genus crescentia posse videmus.</l>
    <l>scilicet id certa fieri ratione necessust.</l>
    <l>nam sua cuique cibis ex omnibus intus in artus</l>
    <l>corpora discedunt conexaque convenientis</l>
    <l>efficiunt motus; at contra aliena videmus</l>
    <l>reicere in terras naturam, multaque caecis</l>
    <l>corporibus fugiunt e corpore percita plagis,</l>
    <l>quae neque conecti quoquam potuere neque intus</l>
    <l>vitalis motus consentire atque imitari.</l>
    <l>sed ne forte putes animalia sola teneri</l>
    <l>legibus his, quaedam ratio res terminat omnis</l>
    <l>nam vel uti tota natura dissimiles sunt</l>
    <l>inter se genitae res quaeque, ita quamque necessest</l>
    <l>dissimili constare figura principiorum;</l>
    <l>non quo multa parum simili sint praedita forma,</l>
    <l>sed quia non volgo paria omnibus omnia constant.</l>
    <l>semina cum porro distent, differre necessust</l>
    <l>intervalla vias conexus pondera plagas</l>
    <l>concursus motus; quae non animalia solum</l>
    <l>corpora seiungunt, sed terras ac mare totum</l>
    <l>secernunt caelumque a terris omne retentant.</l>
    <l>Nunc age dicta meo dulci quaesita labore</l>
    <l>percipe, ne forte haec albis ex alba rearis</l>
    <l>principiis esse, ante oculos quae candida cernis,</l>
    <l>aut ea quae nigrant nigro de semine nata;</l>
    <l>nive alium quemvis quae sunt inbuta colorem,</l>
    <l>propterea gerere hunc credas, quod materiai</l>
    <l>corpora consimili sint eius tincta colore;</l>
    <l>nullus enim color est omnino materiai</l>
    <l>corporibus, neque par rebus neque denique dispar.</l>
    <l>in quae corpora si nullus tibi forte videtur</l>
    <l>posse animi iniectus fieri, procul avius erras.</l>
    <l>nam cum caecigeni, solis qui lumina numquam</l>
    <l>dispexere, tamen cognoscant corpora tactu</l>
    <l>ex ineunte aevo nullo coniuncta colore,</l>
    <l>scire licet nostrae quoque menti corpora posse</l>
    <l>vorti in notitiam nullo circum lita fuco.</l>
    <l>denique nos ipsi caecis quaecumque tenebris</l>
    <l>tangimus, haud ullo sentimus tincta colore.</l>
    <l>Quod quoniam vinco fieri, nunc esse docebo.</l>
    <l>omnis enim color omnino mutatur in omnis;</l>
    <l>quod facere haud ullo debent primordia pacto;</l>
    <l>immutabile enim quiddam superare necessest,</l>
    <l>ne res ad nihilum redigantur funditus omnes;</l>
    <l>nam quod cumque suis mutatum finibus exit,</l>
    <l>continuo hoc mors est illius quod fuit ante.</l>
    <l>proinde colore cave contingas semina rerum,</l>
    <l>ne tibi res redeant ad nihilum funditus omnes.</l>
    <l>Praeterea si nulla coloris principiis est</l>
    <l>reddita natura et variis sunt praedita formis,</l>
    <l>e quibus omnigenus gignunt variantque colores,</l>
    <l>propterea magni quod refert, semina quaeque</l>
    <l>cum quibus et quali positura contineantur</l>
    <l>et quos inter se dent motus accipiantque,</l>
    <l>perfacile extemplo rationem reddere possis,</l>
    <l>cur ea quae nigro fuerint paulo ante colore,</l>
    <l>marmoreo fieri possint candore repente,</l>
    <l>ut mare, cum magni commorunt aequora venti,</l>
    <l>vertitur in canos candenti marmore fluctus;</l>
    <l>dicere enim possis, nigrum quod saepe videmus,</l>
    <l>materies ubi permixta est illius et ordo</l>
    <l>principiis mutatus et addita demptaque quaedam,</l>
    <l>continuo id fieri ut candens videatur et album.</l>
    <l>quod si caeruleis constarent aequora ponti</l>
    <l>seminibus, nullo possent albescere pacto;</l>
    <l>nam quo cumque modo perturbes caerula quae sint,</l>
    <l>numquam in marmoreum possunt migrare colorem.</l>
    <l>sin alio atque alio sunt semina tincta colore,</l>
    <l>quae maris efficiunt unum purumque nitorem,</l>
    <l>ut saepe ex aliis formis variisque figuris</l>
    <l>efficitur quiddam quadratum unaque figura,</l>
    <l>conveniebat, ut in quadrato cernimus esse</l>
    <l>dissimiles formas, ita cernere in aequore ponti</l>
    <l>aut alio in quovis uno puroque nitore</l>
    <l>dissimiles longe inter se variosque colores.</l>
    <l>praeterea nihil officiunt obstantque figurae</l>
    <l>dissimiles, quo quadratum minus omne sit extra;</l>
    <l>at varii rerum inpediunt prohibentque colores,</l>
    <l>quo minus esse uno possit res tota nitore.</l>
    <l>Tum porro quae ducit et inlicit ut tribuamus</l>
    <l>principiis rerum non numquam causa colores,</l>
    <l>occidit, ex albis quoniam non alba creantur,</l>
    <l>nec quae nigra cluent de nigris, sed variis ex.</l>
    <l>quippe etenim multo proclivius exorientur</l>
    <l>candida de nullo quam nigro nata colore</l>
    <l>aut alio quovis, qui contra pugnet et obstet.</l>
    <l>Praeterea quoniam nequeunt sine luce colores</l>
    <l>esse neque in lucem existunt primordia rerum,</l>
    <l>scire licet quam sint nullo velata colore;</l>
    <l>qualis enim caecis poterit color esse tenebris?</l>
    <l>lumine quin ipso mutatur propterea quod</l>
    <l>recta aut obliqua percussus luce refulget;</l>
    <l>pluma columbarum quo pacto in sole videtur,</l>
    <l>quae sita cervices circum collumque coronat;</l>
    <l>namque alias fit uti claro sit rubra pyropo,</l>
    <l>inter dum quodam sensu fit uti videatur</l>
    <l>inter caeruleum viridis miscere zmaragdos.</l>
    <l>caudaque pavonis, larga cum luce repleta est,</l>
    <l>consimili mutat ratione obversa colores;</l>
    <l>qui quoniam quodam gignuntur luminis ictu,</l>
    <l>scire licet, sine eo fieri non posse putandum est.</l>
    <l>Et quoniam plagae quoddam genus excipit in se</l>
    <l>pupula, cum sentire colorem dicitur album,</l>
    <l>atque aliud porro, nigrum cum et cetera sentit,</l>
    <l>nec refert ea quae tangas quo forte colore</l>
    <l>praedita sint, verum quali magis apta figura,</l>
    <l>scire licet nihil principiis opus esse colore,</l>
    <l>sed variis formis variantes edere tactus.</l>
    <l>Praeterea quoniam non certis certa figuris</l>
    <l>est natura coloris et omnia principiorum</l>
    <l>formamenta queunt in quovis esse nitore,</l>
    <l>cur ea quae constant ex illis non pariter sunt</l>
    <l>omnigenus perfusa coloribus in genere omni?</l>
    <l>conveniebat enim corvos quoque saepe volantis</l>
    <l>ex albis album pinnis iactare colorem</l>
    <l>et nigros fieri nigro de semine cycnos</l>
    <l>aut alio quovis uno varioque colore.</l>
    <l>Quin etiam quanto in partes res quaeque minutas</l>
    <l>distrahitur magis, hoc magis est ut cernere possis</l>
    <l>evanescere paulatim stinguique colorem;</l>
    <l>ut fit ubi in parvas partis discerpitur austrum:</l>
    <l>purpura poeniceusque color clarissimus multo,</l>
    <l>filatim cum distractum est, disperditur omnis;</l>
    <l>noscere ut hinc possis prius omnem efflare colorem</l>
    <l>particulas, quam discedant ad semina rerum.</l>
    <l>Postremo quoniam non omnia corpora vocem</l>
    <l>mittere concedis neque odorem, propterea fit</l>
    <l>ut non omnibus adtribuas sonitus et odores:</l>
    <l>sic oculis quoniam non omnia cernere quimus,</l>
    <l>scire licet quaedam tam constare orba colore</l>
    <l>quam sine odore ullo quaedam sonituque remota,</l>
    <l>nec minus haec animum cognoscere posse sagacem</l>
    <l>quam quae sunt aliis rebus privata notare.</l>
    <l>Sed ne forte putes solo spoliata colore</l>
    <l>corpora prima manere, etiam secreta teporis</l>
    <l>sunt ac frigoris omnino calidique vaporis,</l>
    <l>et sonitu sterila et suco ieiuna feruntur,</l>
    <l>nec iaciunt ullum proprium de corpore odorem.</l>
    <l>sicut amaracini blandum stactaeque liquorem</l>
    <l>et nardi florem, nectar qui naribus halat,</l>
    <l>cum facere instituas, cum primis quaerere par est,</l>
    <l>quod licet ac possis reperire, inolentis olivi</l>
    <l>naturam, nullam quae mittat naribus auram,</l>
    <l>quam minime ut possit mixtos in corpore odores</l>
    <l>concoctosque suo contractans perdere viro,</l>
    <l>propter eandem rem debent primordia rerum</l>
    <l>non adhibere suum gignundis rebus odorem</l>
    <l>nec sonitum, quoniam nihil ab se mittere possunt,</l>
    <l>nec simili ratione saporem denique quemquam</l>
    <l>nec frigus neque item calidum tepidumque vaporem,</l>
    <l>cetera, quae cum ita sunt tamen ut mortalia constent,</l>
    <l>molli lenta, fragosa putri, cava corpore raro,</l>
    <l>omnia sint a principiis seiuncta necessest,</l>
    <l>inmortalia si volumus subiungere rebus</l>
    <l>fundamenta, quibus nitatur summa salutis;</l>
    <l>ne tibi res redeant ad nihilum funditus omnes.</l>
    <l>Nunc ea quae sentire videmus cumque necessest</l>
    <l>ex insensilibus tamen omnia confiteare</l>
    <l>principiis constare. neque id manufesta refutant</l>
    <l>nec contra pugnant, in promptu cognita quae sunt,</l>
    <l>sed magis ipsa manu ducunt et credere cogunt</l>
    <l>ex insensilibus, quod dico, animalia gigni.</l>
    <l>quippe videre licet vivos existere vermes</l>
    <l>stercore de taetro, putorem cum sibi nacta est</l>
    <l>intempestivis ex imbribus umida tellus.</l>
    <l>Praeterea cunctas itidem res vertere sese.</l>
    <l>vertunt se fluvii in frondes et pabula laeta</l>
    <l>in pecudes, vertunt pecudes in corpora nostra</l>
    <l>naturam, et nostro de corpore saepe ferarum</l>
    <l>augescunt vires et corpora pennipotentum.</l>
    <l>ergo omnes natura cibos in corpora viva</l>
    <l>vertit et hinc sensus animantum procreat omnes,</l>
    <l>non alia longe ratione atque arida ligna</l>
    <l>explicat in flammas et in ignis omnia versat.</l>
    <l>iamne vides igitur magni primordia rerum</l>
    <l>referre in quali sint ordine quaeque locata</l>
    <l>et commixta quibus dent motus accipiantque?</l>
    <l>Tum porro, quid id est, animum quod percutit, ipsum,</l>
    <l>quod movet et varios sensus expromere cogit,</l>
    <l>ex insensilibus ne credas sensile gigni?</l>
    <l>ni mirum lapides et ligna et terra quod una</l>
    <l>mixta tamen nequeunt vitalem reddere sensum.</l>
    <l>illud in his igitur rebus meminisse decebit,</l>
    <l>non ex omnibus omnino, quaecumque creant res</l>
    <l>sensilia, extemplo me gigni dicere sensus,</l>
    <l>sed magni referre ea primum quantula constent,</l>
    <l>sensile quae faciunt, et qua sint praedita forma,</l>
    <l>motibus ordinibus posituris denique quae sint.</l>
    <l>quarum nil rerum in lignis glaebisque videmus;</l>
    <l>et tamen haec, cum sunt quasi putrefacta per imbres,</l>
    <l>vermiculos pariunt, quia corpora materiai</l>
    <l>antiquis ex ordinibus permota nova re</l>
    <l>conciliantur ita ut debent animalia gigni.</l>
    <l>Deinde ex sensilibus qui sensile posse creari</l>
    <l>constituunt, porro ex aliis sentire sueti</l>
    * * *                                             903a
    <l>mollia cum faciunt; nam sensus iungitur omnis</l>
    <l>visceribus nervis venis, quae cumque videmus</l>
    <l>mollia mortali consistere corpore creta.</l>
    <l>sed tamen esto iam posse haec aeterna manere;</l>
    <l>nempe tamen debent aut sensum partis habere</l>
    <l>aut similis totis animalibus esse putari.</l>
    <l>at nequeant per se partes sentire necesse est:</l>
    <l>namque animus sensus membrorum respuit omnis,</l>
    <l>nec manus a nobis potis est secreta neque ulla</l>
    <l>corporis omnino sensum pars sola tenere.</l>
    <l>linquitur ut totis animantibus adsimulentur,</l>
    <l>vitali ut possint consentire undique sensu.</l>
    <l>qui poterunt igitur rerum primordia dici</l>
    <l>et leti vitare vias, animalia cum sint,</l>
    <l>atque animalia sint mortalibus una eademque?</l>
    <l>quod tamen ut possint, at coetu concilioque</l>
    <l>nil facient praeter volgum turbamque animantum,</l>
    <l>scilicet ut nequeant homines armenta feraeque</l>
    <l>inter sese ullam rem gignere conveniundo.</l>
    <l>sic itidem quae sentimus sentire necessest.</l>
    <l>quod si forte suum dimittunt corpore sensum</l>
    <l>atque alium capiunt, quid opus fuit adtribui id quod</l>
    <l>detrahitur? tum praeterea, quod fudimus ante,</l>
    <l>quatinus in pullos animalis vertier ova</l>
    <l>cernimus alituum vermisque effervere terra,</l>
    <l>intempestivos quam putor cepit ob imbris,</l>
    <l>scire licet gigni posse ex non sensibus sensus.</l>
    <l>Quod si forte aliquis dicet, dum taxat oriri</l>
    <l>posse ex non sensu sensus mutabilitate,</l>
    <l>aut aliquo tamquam partu quod proditur extra,</l>
    <l>huic satis illud erit planum facere atque probare,</l>
    <l>non fieri partum nisi concilio ante coacto,</l>
    <l>nec quicquam commutari sine conciliatu.</l>
    <l>Principio nequeunt ullius corporis esse</l>
    <l>sensus ante ipsam genitam naturam animantis,</l>
    <l>ni mirum quia materies disiecta tenetur</l>
    <l>aere fluminibus terris terraque creatis,</l>
    <l>nec congressa modo vitalis convenientes</l>
    <l>contulit inter se motus, quibus omnituentes</l>
    <l>accensi sensus animantem quamque tuentur.</l>
    <l>Praeterea quamvis animantem grandior ictus,</l>
    <l>quam patitur natura, repente adfligit et omnis</l>
    <l>corporis atque animi pergit confundere sensus.</l>
    <l>dissoluuntur enim positurae principiorum</l>
    <l>et penitus motus vitales inpediuntur,</l>
    <l>donec materies omnis concussa per artus</l>
    <l>vitalis animae nodos a corpore solvit</l>
    <l>dispersamque foras per caulas eiecit omnis;</l>
    <l>nam quid praeterea facere ictum posse reamur</l>
    <l>oblatum, nisi discutere ac dissolvere quaeque?</l>
    <l>fit quoque uti soleant minus oblato acriter ictu</l>
    <l>reliqui motus vitalis vincere saepe,</l>
    <l>vincere et ingentis plagae sedare tumultus</l>
    <l>inque suos quicquid rursus revocare meatus</l>
    <l>et quasi iam leti dominantem in corpore motum</l>
    <l>discutere ac paene amissos accendere sensus;</l>
    <l>nam qua re potius leti iam limine ab ipso</l>
    <l>ad vitam possint conlecta mente reverti,</l>
    <l>quam quo decursum prope iam siet ire et abire?</l>
    <l>Praeterea, quoniam dolor est, ubi materiai</l>
    <l>corpora vi quadam per viscera viva per artus</l>
    <l>sollicitata suis trepidant in sedibus intus,</l>
    <l>inque locum quando remigrant, fit blanda voluptas,</l>
    <l>scire licet nullo primordia posse dolore</l>
    <l>temptari nullamque voluptatem capere ex se;</l>
    <l>quandoquidem non sunt ex ullis principiorum</l>
    <l>corporibus, quorum motus novitate laborent</l>
    <l>aut aliquem fructum capiant dulcedinis almae.</l>
    <l>haut igitur debent esse ullo praedita sensu.</l>
    <l>Denique uti possint sentire animalia quaeque,</l>
    <l>principiis si iam est sensus tribuendus eorum,</l>
    <l>quid, genus humanum propritim de quibus auctumst?</l>
    <l>scilicet et risu tremulo concussa cachinnant</l>
    <l>et lacrimis spargunt rorantibus ora genasque</l>
    <l>multaque de rerum mixtura dicere callent</l>
    <l>et sibi proporro quae sint primordia quaerunt;</l>
    <l>quando quidem totis mortalibus adsimulata</l>
    <l>ipsa quoque ex aliis debent constare elementis,</l>
    <l>inde alia ex aliis, nusquam consistere ut ausis;</l>
    <l>quippe sequar, quod cumque loqui ridereque dices</l>
    <l>et sapere, ex aliis eadem haec facientibus ut sit.</l>
    <l>quod si delira haec furiosaque cernimus esse</l>
    <l>et ridere potest non ex ridentibus auctus,</l>
    <l>et sapere et doctis rationem reddere dictis</l>
    <l>non ex seminibus sapientibus atque disertis,</l>
    <l>qui minus esse queant ea quae sentire videmus</l>
    <l>seminibus permixta carentibus undique sensu?</l>
    <l>Denique caelesti sumus omnes semine oriundi;</l>
    <l>omnibus ille idem pater est, unde alma liquentis</l>
    <l>umoris guttas mater cum terra recepit,</l>
    <l>feta parit nitidas fruges arbustaque laeta</l>
    <l>et genus humanum, parit omnia saecla ferarum,</l>
    <l>pabula cum praebet, quibus omnes corpora pascunt</l>
    <l>et dulcem ducunt vitam prolemque propagant;</l>
    <l>qua propter merito maternum nomen adepta est.</l>
    <l>cedit item retro, de terra quod fuit ante,</l>
    <l>in terras, et quod missumst ex aetheris oris,</l>
    <l>id rursum caeli rellatum templa receptant.</l>
    <l>nec sic interemit mors res ut materiai</l>
    <l>corpora conficiat, sed coetum dissupat ollis;</l>
    <l>inde aliis aliud coniungit et efficit, omnis</l>
    <l>res ut convertant formas mutentque colores</l>
    <l>et capiant sensus et puncto tempore reddant;</l>
    <l>ut noscas referre earum primordia rerum</l>
    <l>cum quibus et quali positura contineantur</l>
    <l>et quos inter se dent motus accipiantque,</l>
    <l>neve putes aeterna penes residere potesse</l>
    <l>corpora prima quod in summis fluitare videmus</l>
    <l>rebus et interdum nasci subitoque perire.</l>
    <l>quin etiam refert nostris in versibus ipsis</l>
    <l>cum quibus et quali sint ordine quaeque locata;</l>
    <l>namque eadem caelum mare terras flumina solem</l>
    <l>significant, eadem fruges arbusta animantis;</l>
    <l>si non omnia sunt, at multo maxima pars est</l>
    <l>consimilis; verum positura discrepitant res.</l>
    <l>sic ipsis in rebus item iam materiai</l>
    [intervalla vias conexus pondera plagas]
    <l>concursus motus ordo positura figurae</l>
    <l>cum permutantur, mutari res quoque debent.</l>
    <l>Nunc animum nobis adhibe veram ad rationem.</l>
    <l>nam tibi vehementer nova res molitur ad auris</l>
    <l>accedere et nova se species ostendere rerum.</l>
    <l>sed neque tam facilis res ulla est, quin ea primum</l>
    <l>difficilis magis ad credendum constet, itemque</l>
    <l>nil adeo magnum neque tam mirabile quicquam,</l>
    <l>quod non paulatim minuant mirarier omnes,</l>
    <l>principio caeli clarum purumque colorem</l>
    <l>quaeque in se cohibet, palantia sidera passim,</l>
    <l>lunamque et solis praeclara luce nitorem;</l>
    <l>omnia quae nunc si primum mortalibus essent</l>
    <l>ex improviso si sint obiecta repente,</l>
    <l>quid magis his rebus poterat mirabile dici,</l>
    <l>aut minus ante quod auderent fore credere gentes?</l>
    <l>nil, ut opinor; ita haec species miranda fuisset.</l>
    <l>quam tibi iam nemo fessus satiate videndi,</l>
    <l>suspicere in caeli dignatur lucida templa.</l>
    <l>desine qua propter novitate exterritus ipsa</l>
    <l>expuere ex animo rationem, sed magis acri</l>
    <l>iudicio perpende, et si tibi vera videntur,</l>
    <l>dede manus, aut, si falsum est, accingere contra.</l>
    <l>quaerit enim rationem animus, cum summa loci sit</l>
    <l>infinita foris haec extra moenia mundi,</l>
    <l>quid sit ibi porro, quo prospicere usque velit mens</l>
    <l>atque animi iactus liber quo pervolet ipse.</l>
    <l>Principio nobis in cunctas undique partis</l>
    <l>et latere ex utroque supra supterque per omne</l>
    <l>nulla est finis; uti docui, res ipsaque per se</l>
    <l>vociferatur, et elucet natura profundi.</l>
    <l>nullo iam pacto veri simile esse putandumst,</l>
    <l>undique cum vorsum spatium vacet infinitum</l>
    <l>seminaque innumero numero summaque profunda</l>
    <l>multimodis volitent aeterno percita motu,</l>
    <l>hunc unum terrarum orbem caelumque creatum,</l>
    <l>nil agere illa foris tot corpora materiai;</l>
    <l>cum praesertim hic sit natura factus et ipsa</l>
    <l>sponte sua forte offensando semina rerum</l>
    <l>multimodis temere in cassum frustraque coacta</l>
    <l>tandem coluerunt ea quae coniecta repente</l>
    <l>magnarum rerum fierent exordia semper,</l>
    <l>terrai maris et caeli generisque animantum.</l>
    <l>quare etiam atque etiam talis fateare necesse est</l>
    <l>esse alios alibi congressus materiai,</l>
    <l>qualis hic est, avido complexu quem tenet aether.</l>
    <l>Praeterea cum materies est multa parata,</l>
    <l>cum locus est praesto nec res nec causa moratur</l>
    <l>ulla, geri debent ni mirum et confieri res.</l>
    <l>nunc et seminibus si tanta est copia, quantam</l>
    <l>enumerare aetas animantum non queat omnis,</l>
    <l>quis eadem natura manet, quae semina rerum</l>
    <l>conicere in loca quaeque queat simili ratione</l>
    <l>atque huc sunt coniecta, necesse est confiteare</l>
    <l>esse alios aliis terrarum in partibus orbis</l>
    <l>et varias hominum gentis et saecla ferarum.</l>
    <l>Huc accedit ut in summa res nulla sit una,</l>
    <l>unica quae gignatur et unica solaque crescat,</l>
    <l>quin aliquoius siet saecli permultaque eodem</l>
    <l>sint genere. in primis animalibus indice mente</l>
    <l>invenies sic montivagum genus esse ferarum,</l>
    <l>sic hominum geminam prolem, sic denique mutas</l>
    <l>squamigerum pecudes et corpora cuncta volantum.</l>
    <l>qua propter caelum simili ratione fatendumst</l>
    <l>terramque et solem, lunam mare cetera quae sunt,</l>
    <l>non esse unica, sed numero magis innumerali;</l>
    <l>quando quidem vitae depactus terminus alte</l>
    <l>tam manet haec et tam nativo corpore constant</l>
    <l>quam genus omne, quod his generatimst rebus abundans.</l>
    <l>Quae bene cognita si teneas, natura videtur</l>
    <l>libera continuo, dominis privata superbis,</l>
    <l>ipsa sua per se sponte omnia dis agere expers.</l>
    <l>nam pro sancta deum tranquilla pectora pace</l>
    <l>quae placidum degunt aevom vitamque serenam,</l>
    <l>quis regere immensi summam, quis habere profundi</l>
    <l>indu manu validas potis est moderanter habenas,</l>
    <l>quis pariter caelos omnis convertere et omnis</l>
    <l>ignibus aetheriis terras suffire feracis,</l>
    <l>omnibus inve locis esse omni tempore praesto,</l>
    <l>nubibus ut tenebras faciat caelique serena</l>
    <l>concutiat sonitu, tum fulmina mittat et aedis</l>
    <l>saepe suas disturbet et in deserta recedens</l>
    <l>saeviat exercens telum, quod saepe nocentes</l>
    <l>praeterit exanimatque indignos inque merentes?</l>
    <l>Multaque post mundi tempus genitale diemque</l>
    <l>primigenum maris et terrae solisque coortum</l>
    <l>addita corpora sunt extrinsecus, addita circum</l>
    <l>semina, quae magnum iaculando contulit omne,</l>
    <l>unde mare et terrae possent augescere et unde</l>
    <l>appareret spatium caeli domus altaque tecta</l>
    <l>tolleret a terris procul et consurgeret aer.</l>
    <l>nam sua cuique, locis ex omnibus, omnia plagis</l>
    <l>corpora distribuuntur et ad sua saecla recedunt,</l>
    <l>umor ad umorem, terreno corpore terra</l>
    <l>crescit et ignem ignes procudunt aetheraque aether,</l>
    <l>donique ad extremum crescendi perfica finem</l>
    <l>omnia perduxit rerum natura creatrix;</l>
    <l>ut fit ubi nihilo iam plus est quod datur intra</l>
    <l>vitalis venas quam quod fluit atque recedit.</l>
    <l>omnibus hic aetas debet consistere rebus,</l>
    <l>hic natura suis refrenat viribus auctum.</l>
    <l>nam quae cumque vides hilaro grandescere adauctu</l>
    <l>paulatimque gradus aetatis scandere adultae,</l>
    <l>plura sibi adsumunt quam de se corpora mittunt,</l>
    <l>dum facile in venas cibus omnis inditur et dum</l>
    <l>non ita sunt late dispessa, ut multa remittant</l>
    <l>et plus dispendi faciant quam vescitur aetas.</l>
    <l>nam certe fluere atque recedere corpora rebus</l>
    <l>multa manus dandum est; sed plura accedere debent,</l>
    <l>donec alescendi summum tetigere cacumen.</l>
    <l>inde minutatim vires et robur adultum</l>
    <l>frangit et in partem peiorem liquitur aetas.</l>
    <l>quippe etenim quanto est res amplior, augmine adempto,</l>
    <l>et quo latior est, in cunctas undique partis</l>
    <l>plura modo dispargit et a se corpora mittit,</l>
    <l>nec facile in venas cibus omnis diditur ei</l>
    <l>nec satis est, pro quam largos exaestuat aestus,</l>
    <l>unde queat tantum suboriri ac subpeditare.</l>
    <l>iure igitur pereunt, cum rarefacta fluendo</l>
    <l>sunt et cum externis succumbunt omnia plagis,</l>
    <l>quando quidem grandi cibus aevo denique defit,</l>
    <l>nec tuditantia rem cessant extrinsecus ullam</l>
    <l>corpora conficere et plagis infesta domare.</l>
    <l>Sic igitur magni quoque circum moenia mundi</l>
    <l>expugnata dabunt labem putrisque ruinas;</l>
    <l>omnia debet enim cibus integrare novando</l>
    <l>et fulcire cibus, cibus omnia sustentare,</l>
    <l>ne quiquam, quoniam nec venae perpetiuntur</l>
    <l>quod satis est, neque quantum opus est natura ministrat.</l>
    <l>Iamque adeo fracta est aetas effetaque tellus</l>
    <l>vix animalia parva creat, quae cuncta creavit</l>
    <l>saecla deditque ferarum ingentia corpora partu.</l>
    <l>haud, ut opinor, enim mortalia saecla superne</l>
    <l>aurea de caelo demisit funis in arva</l>
    <l>nec mare nec fluctus plangentis saxa crearunt,</l>
    <l>sed genuit tellus eadem quae nunc alit ex se.</l>
    <l>praeterea nitidas fruges vinetaque laeta</l>
    <l>sponte sua primum mortalibus ipsa creavit,</l>
    <l>ipsa dedit dulcis fetus et pabula laeta;</l>
    <l>quae nunc vix nostro grandescunt aucta labore,</l>
    <l>conterimusque boves et viris agricolarum,</l>
    <l>conficimus ferrum vix arvis suppeditati:</l>
    <l>usque adeo parcunt fetus augentque laborem.</l>
    <l>iamque caput quassans grandis suspirat arator</l>
    <l>crebrius, in cassum magnos cecidisse labores,</l>
    <l>et cum tempora temporibus praesentia confert</l>
    <l>praeteritis, laudat fortunas saepe parentis.</l>
    <l>tristis item vetulae vitis sator atque vietae</l>
    <l>temporis incusat momen saeclumque fatigat,</l>
    <l>et crepat, antiquum genus ut pietate repletum</l>
    <l>perfacile angustis tolerarit finibus aevom,</l>
    <l>cum minor esset agri multo modus ante viritim;</l>
    <l>nec tenet omnia paulatim tabescere et ire</l>
    <l>ad capulum spatio aetatis defessa vetusto.</l>
  </verse>
  <chapter label="Liber Tertius">Liber Tertius</chapter>
  <verse>
    <l>E tenebris tantis tam clarum extollere lumen</l>
    <l>qui primus potuisti inlustrans commoda vitae,</l>
    <l>te sequor, o Graiae gentis decus, inque tuis nunc</l>
    <l>ficta pedum pono pressis vestigia signis,</l>
    <l>non ita certandi cupidus quam propter amorem</l>
    <l>quod te imitari aveo; quid enim contendat hirundo</l>
    <l>cycnis, aut quid nam tremulis facere artubus haedi</l>
    <l>consimile in cursu possint et fortis equi vis?</l>
    <l>tu, pater, es rerum inventor, tu patria nobis</l>
    <l>suppeditas praecepta, tuisque ex, inclute, chartis,</l>
    <l>floriferis ut apes in saltibus omnia libant,</l>
    <l>omnia nos itidem depascimur aurea dicta,</l>
    <l>aurea, perpetua semper dignissima vita.</l>
    <l>nam simul ac ratio tua coepit vociferari</l>
    <l>naturam rerum divina mente coorta</l>
    <l>diffugiunt animi terrores, moenia mundi</l>
    <l>discedunt. totum video per inane geri res.</l>
    <l>apparet divum numen sedesque quietae,</l>
    <l>quas neque concutiunt venti nec nubila nimbis</l>
    <l>aspergunt neque nix acri concreta pruina</l>
    <l>cana cadens violat semper[que] innubilus aether</l>
    <l>integit et large diffuso lumine ridet:</l>
    <l>omnia suppeditat porro natura neque ulla</l>
    <l>res animi pacem delibat tempore in ullo.</l>
    <l>at contra nusquam apparent Acherusia templa,</l>
    <l>nec tellus obstat quin omnia dispiciantur,</l>
    <l>sub pedibus quae cumque infra per inane geruntur.</l>
    <l>his ibi me rebus quaedam divina voluptas</l>
    <l>percipit atque horror, quod sic natura tua vi</l>
    <l>tam manifesta patens ex omni parte retecta est.</l>
    <l>Et quoniam docui, cunctarum exordia rerum</l>
    <l>qualia sint et quam variis distantia formis</l>
    <l>sponte sua volitent aeterno percita motu,</l>
    <l>quove modo possint res ex his quaeque creari,</l>
    <l>hasce secundum res animi natura videtur</l>
    <l>atque animae claranda meis iam versibus esse</l>
    <l>et metus ille foras praeceps Acheruntis agendus,</l>
    <l>funditus humanam qui vitam turbat ab imo</l>
    <l>omnia suffundens mortis nigrore neque ullam</l>
    <l>esse voluptatem liquidam puramque relinquit.</l>
    <l>nam quod saepe homines morbos magis esse timendos</l>
    <l>infamemque ferunt vitam quam Tartara leti</l>
    <l>et se scire animi naturam sanguinis esse,</l>
    <l>aut etiam venti, si fert ita forte voluntas,</l>
    <l>nec prosum quicquam nostrae rationis egere,</l>
    <l>hinc licet advertas animum magis omnia laudis</l>
    <l>iactari causa quam quod res ipsa probetur.</l>
    <l>extorres idem patria longeque fugati</l>
    <l>conspectu ex hominum, foedati crimine turpi,</l>
    <l>omnibus aerumnis adfecti denique vivunt,</l>
    <l>et quo cumque tamen miseri venere parentant</l>
    <l>et nigras mactant pecudes et manibus divis</l>
    <l>inferias mittunt multoque in rebus acerbis</l>
    <l>acrius advertunt animos ad religionem.</l>
    <l>quo magis in dubiis hominem spectare periclis</l>
    <l>convenit adversisque in rebus noscere qui sit;</l>
    <l>nam verae voces tum demum pectore ab imo</l>
    <l>eliciuntur [et] eripitur persona amanare.</l>
    <l>denique avarities et honorum caeca cupido,</l>
    <l>quae miseros homines cogunt transcendere fines</l>
    <l>iuris et inter dum socios scelerum atque ministros</l>
    <l>noctes atque dies niti praestante labore</l>
    <l>ad summas emergere opes, haec vulnera vitae</l>
    <l>non minimam partem mortis formidine aluntur.</l>
    <l>turpis enim ferme contemptus et acris egestas</l>
    <l>semota ab dulci vita stabilique videtur</l>
    <l>et quasi iam leti portas cunctarier ante;</l>
    <l>unde homines dum se falso terrore coacti</l>
    <l>effugisse volunt longe longeque remosse,</l>
    <l>sanguine civili rem conflant divitiasque</l>
    <l>conduplicant avidi, caedem caede accumulantes,</l>
    <l>crudeles gaudent in tristi funere fratris</l>
    <l>et consanguineum mensas odere timentque.</l>
    <l>consimili ratione ab eodem saepe timore</l>
    <l>macerat invidia ante oculos illum esse potentem,</l>
    <l>illum aspectari, claro qui incedit honore,</l>
    <l>ipsi se in tenebris volvi caenoque queruntur.</l>
    <l>intereunt partim statuarum et nominis ergo.</l>
    <l>et saepe usque adeo, mortis formidine, vitae</l>
    <l>percipit humanos odium lucisque videndae,</l>
    <l>ut sibi consciscant maerenti pectore letum</l>
    <l>obliti fontem curarum hunc esse timorem:</l>
    <l>hunc vexare pudorem, hunc vincula amicitiai</l>
    <l>rumpere et in summa pietate evertere suadet:</l>
    <l>nam iam saepe homines patriam carosque parentis</l>
    <l>prodiderunt vitare Acherusia templa petentes.</l>
    <l>nam vel uti pueri trepidant atque omnia caecis</l>
    <l>in tenebris metuunt, sic nos in luce timemus</l>
    <l>inter dum, nihilo quae sunt metuenda magis quam</l>
    <l>quae pueri in tenebris pavitant finguntque futura.</l>
    <l>hunc igitur terrorem animi tenebrasque necessest</l>
    <l>non radii solis neque lucida tela diei</l>
    <l>discutiant, sed naturae species ratioque.</l>
    <l>Primum animum dico, mentem quem saepe vocamus,</l>
    <l>in quo consilium vitae regimenque locatum est,</l>
    <l>esse hominis partem nihilo minus ac manus et pes</l>
    <l>atque oculei partes animantis totius extant.</l>
    * * *
    <l>sensum animi certa non esse in parte locatum,</l>
    <l>verum habitum quendam vitalem corporis esse,</l>
    <l>harmoniam Grai quam dicunt, quod faciat nos</l>
    <l>vivere cum sensu, nulla cum in parte siet mens;</l>
    <l>ut bona saepe valetudo cum dicitur esse</l>
    <l>corporis, et non est tamen haec pars ulla valentis,</l>
    <l>sic animi sensum non certa parte reponunt;</l>
    <l>magno opere in quo mi diversi errare videntur.</l>
    <l>Saepe itaque, in promptu corpus quod cernitur, aegret,</l>
    <l>cum tamen ex alia laetamur parte latenti;</l>
    <l>et retro fit ubi contra sit saepe vicissim,</l>
    <l>cum miser ex animo laetatur corpore toto;</l>
    <l>non alio pacto quam si, pes cum dolet aegri,</l>
    <l>in nullo caput interea sit forte dolore.</l>
    <l>Praeterea molli cum somno dedita membra</l>
    <l>effusumque iacet sine sensu corpus honustum,</l>
    <l>est aliud tamen in nobis quod tempore in illo</l>
    <l>multimodis agitatur et omnis accipit in se</l>
    <l>laetitiae motus et curas cordis inanis.</l>
    <l>Nunc animam quoque ut in membris cognoscere possis</l>
    <l>esse neque harmonia corpus sentire solere,</l>
    <l>principio fit uti detracto corpore multo</l>
    <l>saepe tamen nobis in membris vita moretur.</l>
    <l>Atque eadem rursum, cum corpora pauca caloris</l>
    <l>diffugere forasque per os est editus ar,</l>
    <l>deserit extemplo venas atque ossa relinquit;</l>
    <l>noscere ut hinc possis non aequas omnia partis</l>
    <l>corpora habere neque ex aequo fulcire salutem,</l>
    <l>sed magis haec, venti quae sunt calidique vaporis</l>
    <l>semina, curare in membris ut vita moretur.</l>
    <l>est igitur calor ac ventus vitalis in ipso</l>
    <l>corpore, qui nobis moribundos deserit artus.</l>
    <l>quapropter quoniam est animi natura reperta</l>
    <l>atque animae quasi pars hominis, redde harmoniai</l>
    <l>nomen, ad organicos alto delatum Heliconi,</l>
    <l>sive aliunde ipsi porro traxere et in illam</l>
    <l>transtulerunt, proprio quae tum res nomine egebat.</l>
    <l>quidquid [id] est, habeant: tu cetera percipe dicta.</l>
    <l>Nunc animum atque animam dico coniuncta teneri</l>
    <l>inter se atque unam naturam conficere ex se,</l>
    <l>sed caput esse quasi et dominari in corpore toto</l>
    <l>consilium, quod nos animum mentemque vocamus.</l>
    <l>idque situm media regione in pectoris haeret.</l>
    <l>hic exultat enim pavor ac metus, haec loca circum</l>
    <l>laetitiae mulcent: hic ergo mens animusquest.</l>
    <l>cetera pars animae per totum dissita corpus</l>
    <l>paret et ad numen mentis momenque movetur.</l>
    <l>idque sibi solum per se sapit et sibi gaudet,</l>
    <l>cum neque res animam neque corpus commovet una.</l>
    <l>et quasi, cum caput aut oculus temptante dolore</l>
    <l>laeditur in nobis, non omni concruciamur</l>
    <l>corpore, sic animus nonnumquam laeditur ipse</l>
    <l>laetitiaque viget, cum cetera pars animai</l>
    <l>per membra atque artus nulla novitate cietur;</l>
    <l>verum ubi vementi magis est commota metu mens,</l>
    <l>consentire animam totam per membra videmus</l>
    <l>sudoresque ita palloremque existere toto</l>
    <l>corpore et infringi linguam vocemque aboriri,</l>
    <l>caligare oculos, sonere auris, succidere artus,</l>
    <l>denique concidere ex animi terrore videmus</l>
    <l>saepe homines; facile ut quivis hinc noscere possit</l>
    <l>esse animam cum animo coniunctam, quae cum animi [vi]</l>
    <l>percussa est, exim corpus propellit et icit.</l>
    <l>Haec eadem ratio naturam animi atque animai</l>
    <l>corpoream docet esse; ubi enim propellere membra,</l>
    <l>corripere ex somno corpus mutareque vultum</l>
    <l>atque hominem totum regere ac versare videtur,</l>
    <l>quorum nil fieri sine tactu posse videmus</l>
    <l>nec tactum porro sine corpore, nonne fatendumst</l>
    <l>corporea natura animum constare animamque?</l>
    <l>praeterea pariter fungi cum corpore et una</l>
    <l>consentire animum nobis in corpore cernis.</l>
    <l>si minus offendit vitam vis horrida teli</l>
    <l>ossibus ac nervis disclusis intus adacta,</l>
    <l>at tamen insequitur languor terraeque petitus</l>
    <l>suavis et in terra mentis qui gignitur aestus</l>
    <l>inter dumque quasi exsurgendi incerta voluntas.</l>
    <l>ergo corpoream naturam animi esse necessest,</l>
    <l>corporeis quoniam telis ictuque laborat.</l>
    <l>Is tibi nunc animus quali sit corpore et unde</l>
    <l>constiterit pergam rationem reddere dictis.</l>
    <l>principio esse aio persuptilem atque minutis</l>
    <l>perquam corporibus factum constare. id ita esse</l>
    <l>hinc licet advertas animum, ut pernoscere possis.</l>
    <l>Nil adeo fieri celeri ratione videtur,</l>
    <l>quam si mens fieri proponit et inchoat ipsa;</l>
    <l>ocius ergo animus quam res se perciet ulla,</l>
    <l>ante oculos quorum in promptu natura videtur.</l>
    <l>at quod mobile tanto operest, constare rutundis</l>
    <l>perquam seminibus debet perquamque minutis,</l>
    <l>momine uti parvo possint inpulsa moveri.</l>
    <l>namque movetur aqua et tantillo momine flutat,</l>
    <l>quippe volubilibus parvisque creata figuris.</l>
    <l>at contra mellis constantior est natura</l>
    <l>et pigri latices magis et cunctantior actus:</l>
    <l>haeret enim inter se magis omnis materiai</l>
    <l>copia, ni mirum quia non tam levibus extat</l>
    <l>corporibus neque tam suptilibus atque rutundis.</l>
    <l>namque papaveris aura potest suspensa levisque</l>
    <l>cogere ut ab summo tibi diffluat altus acervus,</l>
    <l>at contra lapidum coniectum spicarumque</l>
    <l>noenu potest. igitur parvissima corpora pro quam</l>
    <l>et levissima sunt, ita mobilitate fruuntur;</l>
    <l>at contra quae cumque magis cum pondere magno</l>
    <l>asperaque inveniuntur, eo stabilita magis sunt.</l>
    <l>nunc igitur quoniamst animi natura reperta</l>
    <l>mobilis egregie, perquam constare necessest</l>
    <l>corporibus parvis et levibus atque rutundis.</l>
    <l>quae tibi cognita res in multis, o bone, rebus</l>
    <l>utilis invenietur et opportuna cluebit.</l>
    <l>Haec quoque res etiam naturam dedicat eius,</l>
    <l>quam tenui constet textura quamque loco se</l>
    <l>contineat parvo, si possit conglomerari,</l>
    <l>quod simul atque hominem leti secura quies est</l>
    <l>indepta atque animi natura animaeque recessit,</l>
    <l>nil ibi libatum de toto corpore cernas</l>
    <l>ad speciem, nihil ad pondus: mors omnia praestat,</l>
    <l>vitalem praeter sensum calidumque vaporem.</l>
    <l>ergo animam totam perparvis esse necessest</l>
    <l>seminibus nexam per venas viscera nervos,</l>
    <l>qua tenus, omnis ubi e toto iam corpore cessit,</l>
    <l>extima membrorum circumcaesura tamen se</l>
    <l>incolumem praestat nec defit ponderis hilum.</l>
    <l>quod genus est, Bacchi cum flos evanuit aut cum</l>
    <l>spiritus unguenti suavis diffugit in auras</l>
    <l>aut aliquo cum iam sucus de corpore cessit;</l>
    <l>nil oculis tamen esse minor res ipsa videtur</l>
    <l>propterea neque detractum de pondere quicquam,</l>
    <l>ni mirum quia multa minutaque semina sucos</l>
    <l>efficiunt et odorem in toto corpore rerum.</l>
    <l>quare etiam atque etiam mentis naturam animaeque</l>
    <l>scire licet perquam pauxillis esse creatam</l>
    <l>seminibus, quoniam fugiens nil ponderis aufert.</l>
    <l>Nec tamen haec simplex nobis natura putanda est.</l>
    <l>tenvis enim quaedam moribundos deserit aura</l>
    <l>mixta vapore, vapor porro trahit ara secum;</l>
    <l>nec calor est quisquam, cui non sit mixtus et ar;</l>
    <l>rara quod eius enim constat natura, necessest</l>
    <l>aris inter eum primordia multa moveri.</l>
    <l>iam triplex animi est igitur natura reperta;</l>
    <l>nec tamen haec sat sunt ad sensum cuncta creandum,</l>
    <l>nil horum quoniam recipit mens posse creare</l>
    <l>sensiferos motus, quae denique mente volutat.</l>
    <l>quarta quoque his igitur quaedam natura necessest</l>
    <l>adtribuatur; east omnino nominis expers;</l>
    <l>qua neque mobilius quicquam neque tenvius extat</l>
    <l>nec magis e parvis et levibus ex elementis;</l>
    <l>sensiferos motus quae didit prima per artus.</l>
    <l>prima cietur enim, parvis perfecta figuris,</l>
    <l>inde calor motus et venti caeca potestas</l>
    <l>accipit, inde ar, inde omnia mobilitantur:</l>
    <l>concutitur sanguis, tum viscera persentiscunt</l>
    <l>omnia, postremis datur ossibus atque medullis</l>
    <l>sive voluptas est sive est contrarius ardor.</l>
    <l>nec temere huc dolor usque potest penetrare neque acre</l>
    <l>permanare malum, quin omnia perturbentur</l>
    <l>usque adeo [ut] vitae desit locus atque animai</l>
    <l>diffugiant partes per caulas corporis omnis.</l>
    <l>sed plerumque fit in summo quasi corpore finis</l>
    <l>motibus: hanc ob rem vitam retinere valemus.</l>
    <l>Nunc ea quo pacto inter sese mixta quibusque</l>
    <l>compta modis vigeant rationem reddere aventem</l>
    <l>abstrahit invitum patrii sermonis egestas;</l>
    <l>sed tamen, ut potero summatim attingere, tangam.</l>
    <l>inter enim cursant primordia principiorum</l>
    <l>motibus inter se, nihil ut secernier unum</l>
    <l>possit nec spatio fieri divisa potestas,</l>
    <l>sed quasi multae vis unius corporis extant.</l>
    <l>quod genus in quovis animantum viscere volgo</l>
    <l>est odor et quidam color et sapor, et tamen ex his</l>
    <l>omnibus est unum perfectum corporis augmen,</l>
    <l>sic calor atque ar et venti caeca potestas</l>
    <l>mixta creant unam naturam et mobilis illa</l>
    <l>vis, initum motus ab se quae dividit ollis,</l>
    <l>sensifer unde oritur primum per viscera motus.</l>
    <l>nam penitus prorsum latet haec natura subestque</l>
    <l>nec magis hac infra quicquam est in corpore nostro</l>
    <l>atque anima est animae proporro totius ipsa.</l>
    <l>quod genus in nostris membris et corpore toto</l>
    <l>mixta latens animi vis est animaeque potestas,</l>
    <l>corporibus quia de parvis paucisque creatast,</l>
    <l>sic tibi nominis haec expers vis, facta minutis</l>
    <l>corporibus, latet atque animae quasi totius ipsa</l>
    <l>proporrost anima et dominatur corpore toto.</l>
    <l>consimili ratione necessest ventus et ar</l>
    <l>et calor inter se vigeant commixta per artus</l>
    <l>atque aliis aliud subsit magis emineatque,</l>
    <l>ut quiddam fieri videatur ab omnibus unum,</l>
    <l>ni calor ac ventus seorsum seorsumque potestas</l>
    <l>aris interemant sensum diductaque solvant.</l>
    <l>est etiam calor ille animo, quem sumit, in ira</l>
    <l>cum fervescit et ex oculis micat acrius ardor;</l>
    <l>est et frigida multa, comes formidinis, aura,</l>
    <l>quae ciet horrorem membris et concitat artus;</l>
    <l>est etiam quoque pacati status aris ille,</l>
    <l>pectore tranquillo fit qui voltuque sereno.</l>
    <l>sed calidi plus est illis quibus acria corda</l>
    <l>iracundaque mens facile effervescit in ira,</l>
    <l>quo genere in primis vis est violenta leonum,</l>
    <l>pectora qui fremitu rumpunt plerumque gementes</l>
    <l>nec capere irarum fluctus in pectore possunt.</l>
    <l>at ventosa magis cervorum frigida mens est</l>
    <l>et gelidas citius per viscera concitat auras,</l>
    <l>quae tremulum faciunt membris existere motum.</l>
    <l>at natura boum placido magis are vivit</l>
    <l>nec nimis irai fax umquam subdita percit</l>
    <l>fumida, suffundens caecae caliginis umbra,</l>
    <l>nec gelidis torpet telis perfixa pavoris;</l>
    <l>interutrasque sitast cervos saevosque leones.</l>
    <l>sic hominum genus est: quamvis doctrina politos</l>
    <l>constituat pariter quosdam, tamen illa relinquit</l>
    <l>naturae cuiusque animi vestigia prima.</l>
    <l>nec radicitus evelli mala posse putandumst,</l>
    <l>quin proclivius hic iras decurrat ad acris,</l>
    <l>ille metu citius paulo temptetur, at ille</l>
    <l>tertius accipiat quaedam clementius aequo.</l>
    <l>inque aliis rebus multis differre necessest</l>
    <l>naturas hominum varias moresque sequacis;</l>
    <l>quorum ego nunc nequeo caecas exponere causas</l>
    <l>nec reperire figurarum tot nomina quot sunt</l>
    <l>principiis, unde haec oritur variantia rerum.</l>
    <l>illud in his rebus video firmare potesse,</l>
    <l>usque adeo naturarum vestigia linqui</l>
    <l>parvola, quae nequeat ratio depellere nobis,</l>
    <l>ut nihil inpediat dignam dis degere vitam.</l>
    <l>Haec igitur natura tenetur corpore ab omni</l>
    <l>ipsaque corporis est custos et causa salutis;</l>
    <l>nam communibus inter se radicibus haerent</l>
    <l>nec sine pernicie divelli posse videntur.</l>
    <l>quod genus e thuris glaebis evellere odorem</l>
    <l>haud facile est, quin intereat natura quoque eius,</l>
    <l>sic animi atque animae naturam corpore toto</l>
    <l>extrahere haut facile est, quin omnia dissoluantur.</l>
    <l>inplexis ita principiis ab origine prima</l>
    <l>inter se fiunt consorti praedita vita,</l>
    <l>nec sibi quaeque sine alterius vi posse videtur</l>
    <l>corporis atque animi seorsum sentire potestas,</l>
    <l>sed communibus inter eas conflatur utrimque</l>
    <l>motibus accensus nobis per viscera sensus.</l>
    <l>Praeterea corpus per se nec gignitur umquam</l>
    <l>nec crescit neque post mortem durare videtur.</l>
    <l>non enim, ut umor aquae dimittit saepe vaporem,</l>
    <l>qui datus est, neque ea causa convellitur ipse,</l>
    <l>sed manet incolumis, non, inquam, sic animai</l>
    <l>discidium possunt artus perferre relicti,</l>
    <l>sed penitus pereunt convulsi conque putrescunt.</l>
    <l>ex ineunte aevo sic corporis atque animai</l>
    <l>mutua vitalis discunt contagia motus,</l>
    <l>maternis etiam membris alvoque reposta,</l>
    <l>discidium [ut] nequeat fieri sine peste maloque;</l>
    <l>ut videas, quoniam coniunctast causa salutis,</l>
    <l>coniunctam quoque naturam consistere eorum.</l>
    <l>Quod super est, siquis corpus sentire refutat</l>
    <l>atque animam credit permixtam corpore toto</l>
    <l>suscipere hunc motum quem sensum nominitamus,</l>
    <l>vel manifestas res contra verasque repugnat.</l>
    <l>quid sit enim corpus sentire quis adferet umquam,</l>
    <l>si non ipsa palam quod res dedit ac docuit nos?</l>
    'at dimissa anima corpus caret undique sensu.'
    <l>perdit enim quod non proprium fuit eius in aevo</l>
    <l>multaque praeterea perdit quom expellitur aevo.</l>
    <l>Dicere porro oculos nullam rem cernere posse,</l>
    <l>sed per eos animum ut foribus spectare reclusis,</l>
    <l>difficilest, contra cum sensus ducat eorum;</l>
    <l>sensus enim trahit atque acies detrudit ad ipsas,</l>
    <l>fulgida praesertim cum cernere saepe nequimus,</l>
    <l>lumina luminibus quia nobis praepediuntur.</l>
    <l>quod foribus non fit; neque enim, qua cernimus ipsi,</l>
    <l>ostia suscipiunt ullum reclusa laborem.</l>
    <l>praeterea si pro foribus sunt lumina nostra,</l>
    <l>iam magis exemptis oculis debere videtur</l>
    <l>cernere res animus sublatis postibus ipsis.</l>
    <l>Illud in his rebus nequaquam sumere possis,</l>
    <l>Democriti quod sancta viri sententia ponit,</l>
    <l>corporis atque animi primordia singula primis</l>
    <l>adposita alternis, variare ac nectere membra.</l>
    <l>nam cum multo sunt animae elementa minora</l>
    <l>quam quibus e corpus nobis et viscera constant,</l>
    <l>tum numero quoque concedunt et rara per artus</l>
    <l>dissita sunt, dum taxat ut hoc promittere possis,</l>
    <l>quantula prima queant nobis iniecta ciere</l>
    <l>corpora sensiferos motus in corpore, tanta</l>
    <l>intervalla tenere exordia prima animai.</l>
    <l>nam neque pulveris inter dum sentimus adhaesum</l>
    <l>corpore nec membris incussam sidere cretam,</l>
    <l>nec nebulam noctu neque arani tenvia fila</l>
    <l>obvia sentimus, quando obretimur euntes,</l>
    <l>nec supera caput eiusdem cecidisse vietam</l>
    <l>vestem nec plumas avium papposque volantis,</l>
    <l>qui nimia levitate cadunt plerumque gravatim,</l>
    <l>nec repentis itum cuiusvis cumque animantis</l>
    <l>sentimus nec priva pedum vestigia quaeque,</l>
    <l>corpore quae in nostro culices et cetera ponunt.</l>
    <l>usque adeo prius est in nobis multa ciendum</l>
    <l>quam primordia sentiscant concussa animai,</l>
    <l>semina corporibus nostris inmixta per artus,</l>
    <l>et quam in his intervallis tuditantia possint</l>
    <l>concursare coire et dissultare vicissim.</l>
    <l>Et magis est animus vitai claustra corcens</l>
    <l>et dominantior ad vitam quam vis animai.</l>
    <l>nam sine mente animoque nequit residere per artus</l>
    <l>temporis exiguam partem pars ulla animai,</l>
    <l>sed comes insequitur facile et discedit in auras</l>
    <l>et gelidos artus in leti frigore linquit.</l>
    <l>at manet in vita cui mens animusque remansit,</l>
    <l>quamvis est circum caesis lacer undique membris;</l>
    <l>truncus adempta anima circum membrisque remota</l>
    <l>vivit et aetherias vitalis suscipit auras;</l>
    <l>si non omnimodis, at magna parte animai</l>
    <l>privatus, tamen in vita cunctatur et haeret;</l>
    <l>ut, lacerato oculo circum si pupula mansit</l>
    <l>incolumis, stat cernundi vivata potestas,</l>
    <l>dum modo ne totum corrumpas luminis orbem</l>
    <l>et circum caedas aciem solamque relinquas;</l>
    <l>id quoque enim sine pernicie non fiet eorum.</l>
    <l>at si tantula pars oculi media illa peresa est,</l>
    <l>occidit extemplo lumen tenebraeque secuntur,</l>
    <l>incolumis quamvis alioqui splendidus orbis.</l>
    <l>hoc anima atque animus vincti sunt foedere semper.</l>
    <l>Nunc age, nativos animantibus et mortalis</l>
    <l>esse animos animasque levis ut noscere possis,</l>
    <l>conquisita diu dulcique reperta labore</l>
    <l>digna tua pergam disponere carmina vita.</l>
    <l>tu fac utrumque uno subiungas nomine eorum</l>
    <l>atque animam verbi causa cum dicere pergam,</l>
    <l>mortalem esse docens, animum quoque dicere credas,</l>
    <l>qua tenus est unum inter se coniunctaque res est.</l>
    <l>Principio quoniam tenuem constare minutis</l>
    <l>corporibus docui multoque minoribus esse</l>
    <l>principiis factam quam liquidus umor aquai</l>
    <l>aut nebula aut fumus;nam longe mobilitate</l>
    <l>praestat et a tenui causa magis icta movetur,</l>
    <l>quippe ubi imaginibus fumi nebulaeque movetur;</l>
    <l>quod genus in somnis sopiti ubi cernimus alte</l>
    <l>exhalare vaporem altaria ferreque fumum;</l>
    <l>nam procul haec dubio nobis simulacra geruntur</l>
    <l>nunc igitur quoniam quassatis undique vasis</l>
    <l>diffluere umorem et laticem discedere cernis,</l>
    <l>et nebula ac fumus quoniam discedit in auras,</l>
    <l>crede animam quoque diffundi multoque perire</l>
    <l>ocius et citius dissolvi in corpora prima,</l>
    <l>cum semel ex hominis membris ablata recessit;</l>
    <l>quippe etenim corpus, quod vas quasi constitit eius,</l>
    <l>cum cohibere nequit conquassatum ex aliqua re</l>
    <l>ac rarefactum detracto sanguine venis,</l>
    <l>are qui credas posse hanc cohiberier ullo,</l>
    <l>corpore qui nostro rarus magis incohibens sit?</l>
    <l>Praeterea gigni pariter cum corpore et una</l>
    <l>crescere sentimus pariterque senescere mentem.</l>
    <l>nam vel ut infirmo pueri teneroque vagantur</l>
    <l>corpore, sic animi sequitur sententia tenvis.</l>
    <l>inde ubi robustis adolevit viribus aetas,</l>
    <l>consilium quoque maius et auctior est animi vis.</l>
    <l>post ubi iam validis quassatum est viribus aevi</l>
    <l>corpus et obtusis ceciderunt viribus artus,</l>
    <l>claudicat ingenium, delirat lingua [labat] mens,</l>
    <l>omnia deficiunt atque uno tempore desunt.</l>
    <l>ergo dissolui quoque convenit omnem animai</l>
    <l>naturam, ceu fumus, in altas aris auras;</l>
    <l>quando quidem gigni pariter pariterque videmus</l>
    <l>crescere et, [ut] docui, simul aevo fessa fatisci.</l>
    <l>Huc accedit uti videamus, corpus ut ipsum</l>
    <l>suscipere inmanis morbos durumque dolorem,</l>
    <l>sic animum curas acris luctumque metumque;</l>
    <l>quare participem leti quoque convenit esse.</l>
    <l>quin etiam morbis in corporis avius errat</l>
    <l>saepe animus; dementit enim deliraque fatur,</l>
    <l>inter dumque gravi lethargo fertur in altum</l>
    <l>aeternumque soporem oculis nutuque cadenti;</l>
    <l>unde neque exaudit voces nec noscere voltus</l>
    <l>illorum potis est, ad vitam qui revocantes</l>
    <l>circum stant lacrimis rorantes ora genasque.</l>
    <l>quare animum quoque dissolui fateare necessest,</l>
    <l>quandoquidem penetrant in eum contagia morbi;</l>
    <l>nam dolor ac morbus leti fabricator uterquest,</l>
    <l>multorum exitio perdocti quod sumus ante.</l>
    [et quoniam mentem sanari corpus ut aegrum
    <l>et pariter mentem sanari corpus inani]</l>
    <l>denique cor, hominem cum vini vis penetravit</l>
    <l>acris et in venas discessit diditus ardor,</l>
    <l>consequitur gravitas membrorum, praepediuntur</l>
    <l>crura vacillanti, tardescit lingua, madet mens,</l>
    <l>nant oculi, clamor singultus iurgia gliscunt,</l>
    <l>et iam cetera de genere hoc quae cumque secuntur,</l>
    <l>cur ea sunt, nisi quod vehemens violentia vini</l>
    <l>conturbare animam consuevit corpore in ipso?</l>
    <l>at quae cumque queunt conturbari inque pediri,</l>
    <l>significant, paulo si durior insinuarit</l>
    <l>causa, fore ut pereant aevo privata futuro.</l>
    <l>Quin etiam subito vi morbi saepe coactus</l>
    <l>ante oculos aliquis nostros, ut fulminis ictu,</l>
    <l>concidit et spumas agit, ingemit et tremit artus,</l>
    <l>desipit, extentat nervos, torquetur, anhelat</l>
    <l>inconstanter, et in iactando membra fatigat,</l>
    <l>ni mirum quia vis morbi distracta per artus</l>
    <l>turbat agens animam, spumans [ut] in aequore salso</l>
    <l>ventorum validis fervescunt viribus undae.</l>
    <l>exprimitur porro gemitus, quia membra dolore</l>
    <l>adficiuntur et omnino quod semina vocis</l>
    <l>eliciuntur et ore foras glomerata feruntur</l>
    <l>qua quasi consuerunt et sunt munita viai.</l>
    <l>desipientia fit, quia vis animi atque animai</l>
    <l>conturbatur et, ut docui, divisa seorsum</l>
    <l>disiectatur eodem illo distracta veneno.</l>
    <l>inde ubi iam morbi reflexit causa, reditque</l>
    <l>in latebras acer corrupti corporis umor,</l>
    <l>tum quasi vaccillans primum consurgit et omnis</l>
    <l>paulatim redit in sensus animamque receptat.</l>
    <l>haec igitur tantis ubi morbis corpore in ipso</l>
    <l>iactentur miserisque modis distracta laborent,</l>
    <l>cur eadem credis sine corpore in are aperto</l>
    <l>cum validis ventis aetatem degere posse?</l>
    <l>Et quoniam mentem sanari corpus ut aegrum</l>
    <l>cernimus et flecti medicina posse videmus,</l>
    <l>id quoque praesagit mortalem vivere mentem.</l>
    <l>addere enim partis aut ordine traiecere aecumst</l>
    <l>aut aliquid prosum de summa detrahere hilum,</l>
    <l>commutare animum qui cumque adoritur et infit</l>
    <l>aut aliam quamvis naturam flectere quaerit.</l>
    <l>at neque transferri sibi partis nec tribui vult</l>
    <l>inmortale quod est quicquam neque defluere hilum;</l>
    <l>nam quod cumque suis mutatum finibus exit,</l>
    <l>continuo hoc mors est illius quod fuit ante.</l>
    <l>ergo animus sive aegrescit, mortalia signa</l>
    <l>mittit, uti docui, seu flectitur a medicina.</l>
    <l>usque adeo falsae rationi vera videtur</l>
    <l>res occurrere et effugium praecludere eunti</l>
    <l>ancipitique refutatu convincere falsum.</l>
    <l>Denique saepe hominem paulatim cernimus ire</l>
    <l>et membratim vitalem deperdere sensum;</l>
    <l>in pedibus primum digitos livescere et unguis,</l>
    <l>inde pedes et crura mori, post inde per artus</l>
    <l>ire alios tractim gelidi vestigia leti.</l>
    <l>scinditur atque animae haec quoniam natura nec uno</l>
    <l>tempore sincera existit, mortalis habendast.</l>
    <l>quod si forte putas ipsam se posse per artus</l>
    <l>introsum trahere et partis conducere in unum</l>
    <l>atque ideo cunctis sensum diducere membris,</l>
    <l>at locus ille tamen, quo copia tanta animai</l>
    <l>cogitur, in sensu debet maiore videri;</l>
    <l>qui quoniam nusquamst, ni mirum, ut diximus [ante>,</l>
    <l>dilaniata foras dispargitur, interit ergo.</l>
    <l>quin etiam si iam libeat concedere falsum</l>
    <l>et dare posse animam glomerari in corpore eorum,</l>
    <l>lumina qui lincunt moribundi particulatim,</l>
    <l>mortalem tamen esse animam fateare necesse</l>
    <l>nec refert utrum pereat dispersa per auras</l>
    <l>an contracta suis e partibus obbrutescat,</l>
    <l>quando hominem totum magis ac magis undique sensus</l>
    <l>deficit et vitae minus et minus undique restat.</l>
    <l>Et quoniam mens est hominis pars una locoque</l>
    <l>fixa manet certo, vel ut aures atque oculi sunt</l>
    <l>atque alii sensus qui vitam cumque gubernant,</l>
    <l>et vel uti manus atque oculus naresve seorsum</l>
    <l>secreta ab nobis nequeunt sentire neque esse,</l>
    <l>sed tamen in parvo lincuntur tempore tali,</l>
    <l>sic animus per se non quit sine corpore et ipso</l>
    <l>esse homine, illius quasi quod vas esse videtur,</l>
    <l>sive aliud quid vis potius coniunctius ei</l>
    <l>fingere, quandoquidem conexu corpus adhaeret.</l>
    <l>Denique corporis atque animi vivata potestas</l>
    <l>inter se coniuncta valent vitaque fruuntur;</l>
    <l>nec sine corpore enim vitalis edere motus</l>
    <l>sola potest animi per se natura nec autem</l>
    <l>cassum anima corpus durare et sensibus uti.</l>
    <l>scilicet avolsus radicibus ut nequit ullam</l>
    <l>dispicere ipse oculus rem seorsum corpore toto,</l>
    <l>sic anima atque animus per se nil posse videtur.</l>
    <l>ni mirum quia [per] venas et viscera mixtim,</l>
    <l>per nervos atque ossa tenentur corpore ab omni</l>
    <l>nec magnis intervallis primordia possunt</l>
    <l>libera dissultare, ideo conclusa moventur</l>
    <l>sensiferos motus, quos extra corpus in auras</l>
    <l>aris haut possunt post mortem eiecta moveri</l>
    <l>propterea quia non simili ratione tenentur;</l>
    <l>corpus enim atque animans erit ar, si cohibere</l>
    <l>sese anima atque in eos poterit concludere motus,</l>
    <l>quos ante in nervis et in ipso corpore agebat.</l>
    <l>quare etiam atque etiam resoluto corporis omni</l>
    <l>tegmine et eiectis extra vitalibus auris</l>
    <l>dissolui sensus animi fateare necessest</l>
    <l>atque animam, quoniam coniunctast causa duobus.</l>
    <l>Denique cum corpus nequeat perferre animai</l>
    <l>discidium, quin in taetro tabescat odore,</l>
    <l>quid dubitas quin ex imo penitusque coorta</l>
    <l>emanarit uti fumus diffusa animae vis,</l>
    <l>atque ideo tanta mutatum putre ruina</l>
    <l>conciderit corpus, penitus quia mota loco sunt</l>
    <l>fundamenta foras manant animaeque per artus</l>
    <l>perque viarum omnis flexus, in corpore qui sunt,</l>
    <l>atque foramina? multimodis ut noscere possis</l>
    <l>dispertitam animae naturam exisse per artus</l>
    <l>et prius esse sibi distractam corpore in ipso,</l>
    <l>quam prolapsa foras enaret in aris auras.</l>
    <l>Quin etiam finis dum vitae vertitur intra,</l>
    <l>saepe aliqua tamen e causa labefacta videtur</l>
    <l>ire anima ac toto solui de corpore [tota]</l>
    <l>et quasi supremo languescere tempore voltus</l>
    <l>molliaque exsangui cadere omnia [corpore] membra.</l>
    <l>quod genus est, animo male factum cum perhibetur</l>
    <l>aut animam liquisse; ubi iam trepidatur et omnes</l>
    <l>extremum cupiunt vitae reprehendere vinclum;</l>
    <l>conquassatur enim tum mens animaeque potestas</l>
    <l>omnis. et haec ipso cum corpore conlabefiunt,</l>
    <l>ut gravior paulo possit dissolvere causa.</l>
    <l>Quid dubitas tandem quin extra prodita corpus</l>
    <l>inbecilla foras in aperto, tegmine dempto,</l>
    <l>non modo non omnem possit durare per aevom,</l>
    <l>sed minimum quodvis nequeat consistere tempus?</l>
    <l>nec sibi enim quisquam moriens sentire videtur</l>
    <l>ire foras animam incolumem de corpore toto,</l>
    <l>nec prius ad iugulum et supera succedere fauces,</l>
    <l>verum deficere in certa regione locatam;</l>
    <l>ut sensus alios in parti quemque sua scit</l>
    <l>dissolui. quod si inmortalis nostra foret mens,</l>
    <l>non tam se moriens dissolvi conquereretur,</l>
    <l>sed magis ire foras vestemque relinquere, ut anguis.</l>
    <l>Denique cur animi numquam mens consiliumque</l>
    <l>gignitur in capite aut pedibus manibusve, sed unis</l>
    <l>sedibus et certis regionibus omnibus haeret,</l>
    <l>si non certa loca ad nascendum reddita cuique</l>
    <l>sunt, et ubi quicquid possit durare creatum</l>
    <l>atque ita multimodis partitis artubus esse,</l>
    <l>membrorum ut numquam existat praeposterus ordo?</l>
    <l>usque adeo sequitur res rem, neque flamma creari</l>
    <l>fluminibus solitast neque in igni gignier algor.</l>
    <l>Praeterea si inmortalis natura animaist</l>
    <l>et sentire potest secreta a corpore nostro,</l>
    <l>quinque, ut opinor, eam faciundum est sensibus auctam.</l>
    <l>nec ratione alia nosmet proponere nobis</l>
    <l>possumus infernas animas Acherunte vagare.</l>
    <l>pictores itaque et scriptorum saecla priora</l>
    <l>sic animas intro duxerunt sensibus auctas.</l>
    <l>at neque sorsum oculi neque nares nec manus ipsa</l>
    <l>esse potest animae neque sorsum lingua neque aures;</l>
    <l>haud igitur per se possunt sentire neque esse.</l>
    <l>Et quoniam toto sentimus corpore inesse</l>
    <l>vitalem sensum et totum esse animale videmus,</l>
    <l>si subito medium celeri praeciderit ictu</l>
    <l>vis aliqua, ut sorsum partem secernat utramque,</l>
    <l>dispertita procul dubio quoque vis animai</l>
    <l>et discissa simul cum corpore dissicietur.</l>
    <l>at quod scinditur et partis discedit in ullas,</l>
    <l>scilicet aeternam sibi naturam abnuit esse.</l>
    <l>falciferos memorant currus abscidere membra</l>
    <l>saepe ita de subito permixta caede calentis,</l>
    <l>ut tremere in terra videatur ab artubus id quod</l>
    <l>decidit abscisum, cum mens tamen atque hominis vis</l>
    <l>mobilitate mali non quit sentire dolorem;</l>
    <l>et simul in pugnae studio quod dedita mens est,</l>
    <l>corpore relicuo pugnam caedesque petessit,</l>
    <l>nec tenet amissam laevam cum tegmine saepe</l>
    <l>inter equos abstraxe rotas falcesque rapaces,</l>
    <l>nec cecidisse alius dextram, cum scandit et instat.</l>
    <l>inde alius conatur adempto surgere crure,</l>
    <l>cum digitos agitat propter moribundus humi pes.</l>
    <l>et caput abscisum calido viventeque trunco</l>
    <l>servat humi voltum vitalem oculosque patentis,</l>
    <l>donec reliquias animai reddidit omnes.</l>
    <l>quin etiam tibi si, lingua vibrante, minanti</l>
    <l>serpentis cauda, procero corpore, utrumque</l>
    <l>sit libitum in multas partis discidere ferro,</l>
    <l>omnia iam sorsum cernes ancisa recenti</l>
    <l>volnere tortari et terram conspargere tabo,</l>
    <l>ipsam seque retro partem petere ore priorem,</l>
    <l>volneris ardenti ut morsu premat icta dolore.</l>
    <l>omnibus esse igitur totas dicemus in illis</l>
    <l>particulis animas? at ea ratione sequetur</l>
    <l>unam animantem animas habuisse in corpore multas.</l>
    <l>ergo divisast ea quae fuit una simul cum</l>
    <l>corpore; quapropter mortale utrumque putandumst,</l>
    <l>in multas quoniam partis disciditur aeque.</l>
    <l>Praeterea si inmortalis natura animai</l>
    <l>constat et in corpus nascentibus insinuatur,</l>
    <l>cur super ante actam aetatem meminisse nequimus</l>
    [interisse et quae nunc est nunc esse creatam]
    <l>nec vestigia gestarum rerum ulla tenemus?</l>
    <l>nam si tanto operest animi mutata potestas,</l>
    <l>omnis ut actarum exciderit retinentia rerum,</l>
    <l>non, ut opinor, id ab leto iam longius errat;</l>
    <l>qua propter fateare necessest quae fuit ante</l>
    <l>interiisse, et quae nunc est nunc esse creatam.</l>
    <l>Praeterea si iam perfecto corpore nobis</l>
    <l>inferri solitast animi vivata potestas</l>
    <l>tum cum gignimur et vitae cum limen inimus,</l>
    <l>haud ita conveniebat uti cum corpore et una</l>
    <l>cum membris videatur in ipso sanguine cresse,</l>
    <l>sed vel ut in cavea per se sibi vivere solam</l>
    <l>convenit, ut sensu corpus tamen affluat omne.</l>
    <l>quare etiam atque etiam neque originis esse putandumst</l>
    <l>expertis animas nec leti lege solutas;</l>
    <l>nam neque tanto opere adnecti potuisse putandumst</l>
    <l>corporibus nostris extrinsecus insinuatas,</l>
    <l>quod fieri totum contra manifesta docet res</l>
    <l>namque ita conexa est per venas viscera nervos</l>
    <l>ossaque, uti dentes quoque sensu participentur;</l>
    <l>morbus ut indicat et gelidai stringor aquai</l>
    <l>et lapis oppressus subitis e frugibus asper</l>
    <l>nec, tam contextae cum sint, exire videntur</l>
    <l>incolumes posse et salvas exsolvere sese</l>
    <l>omnibus e nervis atque ossibus articulisque,</l>
    <l>quod si forte putas extrinsecus insinuatam</l>
    <l>permanare animam nobis per membra solere,</l>
    <l>tanto quique magis cum corpore fusa peribit;</l>
    <l>quod permanat enim, dissolvitur, interit ergo;</l>
    <l>dispertitur enim per caulas corporis omnis.</l>
    <l>ut cibus, in membra atque artus cum diditur omnis,</l>
    <l>disperit atque aliam naturam sufficit ex se,</l>
    <l>sic anima atque animus quamvis [est] integra recens [in]</l>
    <l>corpus eunt, tamen in manando dissoluuntur,</l>
    <l>dum quasi per caulas omnis diduntur in artus</l>
    <l>particulae quibus haec animi natura creatur,</l>
    <l>quae nunc in nostro dominatur corpore nata</l>
    <l>ex illa quae tunc periit partita per artus.</l>
    <l>quapropter neque natali privata videtur</l>
    <l>esse die natura animae nec funeris expers.</l>
    <l>Semina praeterea linquontur necne animai</l>
    <l>corpore in exanimo? quod si lincuntur et insunt,</l>
    <l>haut erit ut merito inmortalis possit haberi,</l>
    <l>partibus amissis quoniam libata recessit.</l>
    <l>sin ita sinceris membris ablata profugit,</l>
    <l>ut nullas partis in corpore liquerit ex se,</l>
    <l>unde cadavera rancenti iam viscere vermes</l>
    <l>expirant atque unde animantum copia tanta</l>
    <l>exos et exanguis tumidos perfluctuat artus?</l>
    <l>quod si forte animas extrinsecus insinuari?</l>
    <l>vermibus et privas in corpora posse venire</l>
    <l>credis nec reputas cur milia multa animarum</l>
    <l>conveniant unde una recesserit, hoc tamen est ut</l>
    <l>quaerendum videatur et in discrimen agendum,</l>
    <l>utrum tandem animae venentur semina quaeque</l>
    <l>vermiculorum ipsaeque sibi fabricentur ubi sint,</l>
    <l>an quasi corporibus perfectis insinuentur.</l>
    <l>at neque cur faciant ipsae quareve laborent</l>
    <l>dicere suppeditat. neque enim, sine corpore cum sunt,</l>
    <l>sollicitae volitant morbis alguque fameque;</l>
    <l>corpus enim magis his vitiis adfine laborat,</l>
    <l>et mala multa animus contage fungitur eius.</l>
    <l>sed tamen his esto quamvis facere utile corpus,</l>
    <l>cum subeant; at qua possint via nulla videtur.</l>
    <l>haut igitur faciunt animae sibi corpora et artus.</l>
    <l>nec tamen est ut qui [cum] perfectis insinuentur</l>
    <l>corporibus; neque enim poterunt suptiliter esse</l>
    <l>conexae neque consensu contagia fient.</l>
    <l>Denique cur acris violentia triste leonum</l>
    <l>seminium sequitur, volpes dolus, et fuga cervos?</l>
    <l>a patribus datur et [a] patrius pavor incitat artus,</l>
    <l>et iam cetera de genere hoc cur omnia membris</l>
    <l>ex ineunte aevo generascunt ingenioque,</l>
    <l>si non, certa suo quia semine seminioque</l>
    <l>vis animi pariter crescit cum corpore quoque?</l>
    <l>quod si inmortalis foret et mutare soleret</l>
    <l>corpora, permixtis animantes moribus essent,</l>
    <l>effugeret canis Hyrcano de semine saepe</l>
    <l>cornigeri incursum cervi tremeretque per auras</l>
    <l>aris accipiter fugiens veniente columba,</l>
    <l>desiperent homines, saperent fera saecla ferarum.</l>
    <l>illud enim falsa fertur ratione, quod aiunt</l>
    <l>inmortalem animam mutato corpore flecti;</l>
    <l>quod mutatur enim, dissolvitur, interit ergo;</l>
    <l>traiciuntur enim partes atque ordine migrant;</l>
    <l>quare dissolui quoque debent posse per artus,</l>
    <l>denique ut intereant una cum corpore cunctae.</l>
    <l>sin animas hominum dicent in corpora semper</l>
    <l>ire humana, tamen quaeram cur e sapienti</l>
    <l>stulta queat fieri, nec prudens sit puer ullus,</l>
    [si non, certa suo quia semine seminioque]
    <l>nec tam doctus equae pullus quam fortis equi vis.</l>
    <l>scilicet in tenero tenerascere corpore mentem</l>
    <l>confugient. quod si iam fit, fateare necessest</l>
    <l>mortalem esse animam, quoniam mutata per artus</l>
    <l>tanto opere amittit vitam sensumque priorem.</l>
    <l>quove modo poterit pariter cum corpore quoque</l>
    <l>confirmata cupitum aetatis tangere florem</l>
    <l>vis animi, nisi erit consors in origine prima?</l>
    <l>quidve foras sibi vult membris exire senectis?</l>
    <l>an metuit conclusa manere in corpore putri</l>
    <l>et domus aetatis spatio ne fessa vetusto</l>
    <l>obruat? at non sunt immortali ulla pericla.</l>
    <l>Denique conubia ad Veneris partusque ferarum</l>
    <l>esse animas praesto deridiculum esse videtur,</l>
    <l>expectare immortalis mortalia membra</l>
    <l>innumero numero certareque praeproperanter</l>
    <l>inter se quae prima potissimaque insinuetur;</l>
    <l>si non forte ita sunt animarum foedera pacta,</l>
    <l>ut quae prima volans advenerit insinuetur</l>
    <l>prima neque inter se contendant viribus hilum.</l>
    <l>Denique in aethere non arbor, non aequore in alto</l>
    <l>nubes esse queunt nec pisces vivere in arvis</l>
    <l>nec cruor in lignis neque saxis sucus inesse.</l>
    <l>certum ac dispositumst ubi quicquid crescat et insit.</l>
    <l>sic animi natura nequit sine corpore oriri</l>
    <l>sola neque a nervis et sanguine longius esse.</l>
    <l>quod si posset enim, multo prius ipsa animi vis</l>
    <l>in capite aut umeris aut imis calcibus esse</l>
    <l>posset et innasci quavis in parte soleret,</l>
    <l>tandem in eodem homine atque in eodem vase manere.</l>
    <l>quod quoniam nostro quoque constat corpore certum</l>
    <l>dispositumque videtur ubi esse et crescere possit</l>
    <l>sorsum anima atque animus, tanto magis infitiandum</l>
    <l>totum posse extra corpus durare genique.</l>
    <l>quare, corpus ubi interiit, periisse necessest</l>
    <l>confiteare animam distractam in corpore toto.</l>
    <l>quippe etenim mortale aeterno iungere et una</l>
    <l>consentire putare et fungi mutua posse</l>
    <l>desiperest; quid enim diversius esse putandumst</l>
    <l>aut magis inter se disiunctum discrepitansque,</l>
    <l>quam mortale quod est inmortali atque perenni</l>
    <l>iunctum in concilio saevas tolerare procellas?</l>
    <l>praeterea quaecumque manent aeterna necessest</l>
    <l>aut quia sunt solido cum corpore respuere ictus</l>
    <l>nec penetrare pati sibi quicquam quod queat artas</l>
    <l>dissociare intus partis, ut materiai</l>
    <l>corpora sunt, quorum naturam ostendimus ante,</l>
    <l>aut ideo durare aetatem posse per omnem,</l>
    <l>plagarum quia sunt expertia sicut inanest,</l>
    <l>quod manet intactum neque ab ictu fungitur hilum,</l>
    <l>aut etiam quia nulla loci sit copia circum,</l>
    <l>quo quasi res possint discedere dissoluique,</l>
    <l>sicut summarum summast aeterna, neque extra</l>
    <l>quis locus est quo diffugiant neque corpora sunt quae</l>
    <l>possint incidere et valida dissolvere plaga.</l>
    <l>Quod si forte ideo magis inmortalis habendast,</l>
    <l>quod vitalibus ab rebus munita tenetur,</l>
    <l>aut quia non veniunt omnino aliena salutis,</l>
    <l>aut quia quae veniunt aliqua ratione recedunt</l>
    <l>pulsa prius quam quid noceant sentire queamus,</l>
    * * *
    <l>praeter enim quam quod morbis cum corporis aegret,</l>
    <l>advenit id quod eam de rebus saepe futuris</l>
    <l>macerat inque metu male habet curisque fatigat,</l>
    <l>praeteritisque male admissis peccata remordent.</l>
    <l>adde furorem animi proprium atque oblivia rerum,</l>
    <l>adde quod in nigras lethargi mergitur undas.</l>
    <l>Nil igitur mors est ad nos neque pertinet hilum,</l>
    <l>quandoquidem natura animi mortalis habetur.</l>
    <l>et vel ut ante acto nihil tempore sensimus aegri,</l>
    <l>ad confligendum venientibus undique Poenis,</l>
    <l>omnia cum belli trepido concussa tumultu</l>
    <l>horrida contremuere sub altis aetheris auris,</l>
    <l>in dubioque fuere utrorum ad regna cadendum</l>
    <l>omnibus humanis esset terraque marique,</l>
    <l>sic, ubi non erimus, cum corporis atque animai</l>
    <l>discidium fuerit, quibus e sumus uniter apti,</l>
    <l>scilicet haud nobis quicquam, qui non erimus tum,</l>
    <l>accidere omnino poterit sensumque movere,</l>
    <l>non si terra mari miscebitur et mare caelo.</l>
    <l>et si iam nostro sentit de corpore postquam</l>
    <l>distractast animi natura animaeque potestas,</l>
    <l>nil tamen est ad nos, qui comptu coniugioque</l>
    <l>corporis atque animae consistimus uniter apti.</l>
    <l>nec, si materiem nostram collegerit aetas</l>
    <l>post obitum rursumque redegerit ut sita nunc est,</l>
    <l>atque iterum nobis fuerint data lumina vitae,</l>
    <l>pertineat quicquam tamen ad nos id quoque factum,</l>
    <l>interrupta semel cum sit repetentia nostri.</l>
    <l>et nunc nil ad nos de nobis attinet, ante</l>
    <l>qui fuimus, [neque] iam de illis nos adficit angor.</l>
    <l>nam cum respicias inmensi temporis omne</l>
    <l>praeteritum spatium, tum motus materiai</l>
    <l>multimodi quam sint, facile hoc adcredere possis,</l>
    <l>semina saepe in eodem, ut nunc sunt, ordine posta</l>
    <l>haec eadem, quibus e nunc nos sumus, ante fuisse.</l>
    <l>nec memori tamen id quimus reprehendere mente;</l>
    <l>inter enim iectast vitai pausa vageque</l>
    <l>deerrarunt passim motus ab sensibus omnes.</l>
    <l>debet enim, misere si forte aegreque futurumst;</l>
    <l>ipse quoque esse in eo tum tempore, cui male possit</l>
    <l>accidere. id quoniam mors eximit, esseque prohibet</l>
    <l>illum cui possint incommoda conciliari,</l>
    <l>scire licet nobis nihil esse in morte timendum</l>
    <l>nec miserum fieri qui non est posse, neque hilum</l>
    <l>differre an nullo fuerit iam tempore natus,</l>
    <l>mortalem vitam mors cum inmortalis ademit.</l>
    <l>Proinde ubi se videas hominem indignarier ipsum,</l>
    <l>post mortem fore ut aut putescat corpore posto</l>
    <l>aut flammis interfiat malisve ferarum,</l>
    <l>scire licet non sincerum sonere atque subesse</l>
    <l>caecum aliquem cordi stimulum, quamvis neget ipse</l>
    <l>credere se quemquam sibi sensum in morte futurum;</l>
    <l>non, ut opinor, enim dat quod promittit et unde</l>
    <l>nec radicitus e vita se tollit et eicit,</l>
    <l>sed facit esse sui quiddam super inscius ipse.</l>
    <l>vivus enim sibi cum proponit quisque futurum,</l>
    <l>corpus uti volucres lacerent in morte feraeque,</l>
    <l>ipse sui miseret; neque enim se dividit illim</l>
    <l>nec removet satis a proiecto corpore et illum</l>
    <l>se fingit sensuque suo contaminat astans.</l>
    <l>hinc indignatur se mortalem esse creatum</l>
    <l>nec videt in vera nullum fore morte alium se,</l>
    <l>qui possit vivus sibi se lugere peremptum</l>
    <l>stansque iacentem [se] lacerari urive dolere.</l>
    <l>nam si in morte malumst malis morsuque ferarum</l>
    <l>tractari, non invenio qui non sit acerbum</l>
    <l>ignibus inpositum calidis torrescere flammis</l>
    <l>aut in melle situm suffocari atque rigere</l>
    <l>frigore, cum summo gelidi cubat aequore saxi,</l>
    <l>urgerive superne obrutum pondere terrae.</l>
    'Iam iam non domus accipiet te laeta neque uxor
    <l>optima, nec dulces occurrent oscula nati</l>
    <l>praeripere et tacita pectus dulcedine tangent.</l>
    <l>non poteris factis florentibus esse tuisque</l>
    <l>praesidium. misero misere' aiunt 'omnia ademit</l>
    <l>una dies infesta tibi tot praemia vitae.'</l>
    <l>illud in his rebus non addunt 'nec tibi earum</l>
    <l>iam desiderium rerum super insidet una.'</l>
    <l>quod bene si videant animo dictisque sequantur,</l>
    <l>dissoluant animi magno se angore metuque.</l>
    'tu quidem ut es leto sopitus, sic eris aevi
    <l>quod super est cunctis privatus doloribus aegris;</l>
    <l>at nos horrifico cinefactum te prope busto</l>
    <l>insatiabiliter deflevimus, aeternumque</l>
    <l>nulla dies nobis maerorem e pectore demet.'</l>
    <l>illud ab hoc igitur quaerendum est, quid sit amari</l>
    <l>tanto opere, ad somnum si res redit atque quietem,</l>
    <l>cur quisquam aeterno possit tabescere luctu.</l>
    <l>Hoc etiam faciunt ubi discubuere tenentque</l>
    <l>pocula saepe homines et inumbrant ora coronis,</l>
    <l>ex animo ut dicant: 'brevis hic est fructus homullis;</l>
    <l>iam fuerit neque post umquam revocare licebit.'</l>
    <l>tam quam in morte mali cum primis hoc sit eorum,</l>
    <l>quod sitis exurat miseros atque arida torrat,</l>
    <l>aut aliae cuius desiderium insideat rei.</l>
    <l>nec sibi enim quisquam tum se vitamque requiret,</l>
    <l>cum pariter mens et corpus sopita quiescunt;</l>
    <l>nam licet aeternum per nos sic esse soporem,</l>
    <l>nec desiderium nostri nos adficit ullum,</l>
    <l>et tamen haud quaquam nostros tunc illa per artus</l>
    <l>longe ab sensiferis primordia motibus errant,</l>
    <l>cum correptus homo ex somno se colligit ipse.</l>
    <l>multo igitur mortem minus ad nos esse putandumst,</l>
    <l>si minus esse potest quam quod nihil esse videmus;</l>
    <l>maior enim turbae disiectus materiai</l>
    <l>consequitur leto nec quisquam expergitus extat,</l>
    <l>frigida quem semel est vitai pausa secuta.</l>
    <l>Denique si vocem rerum natura repente.</l>
    <l>mittat et hoc alicui nostrum sic increpet ipsa:</l>
    'quid tibi tanto operest, mortalis, quod nimis aegris
    <l>luctibus indulges? quid mortem congemis ac fles?</l>
    <l>nam [si] grata fuit tibi vita ante acta priorque</l>
    <l>et non omnia pertusum congesta quasi in vas</l>
    <l>commoda perfluxere atque ingrata interiere;</l>
    <l>cur non ut plenus vitae conviva recedis</l>
    <l>aequo animoque capis securam, stulte, quietem?</l>
    <l>sin ea quae fructus cumque es periere profusa</l>
    <l>vitaque in offensost, cur amplius addere quaeris,</l>
    <l>rursum quod pereat male et ingratum occidat omne,</l>
    <l>non potius vitae finem facis atque laboris?</l>
    <l>nam tibi praeterea quod machiner inveniamque,</l>
    <l>quod placeat, nihil est; eadem sunt omnia semper.</l>
    <l>si tibi non annis corpus iam marcet et artus</l>
    <l>confecti languent, eadem tamen omnia restant,</l>
    <l>omnia si perges vivendo vincere saecla,</l>
    <l>atque etiam potius, si numquam sis moriturus',</l>
    <l>quid respondemus, nisi iustam intendere litem</l>
    <l>naturam et veram verbis exponere causam?</l>
    <l>grandior hic vero si iam seniorque queratur</l>
    <l>atque obitum lamentetur miser amplius aequo,</l>
    <l>non merito inclamet magis et voce increpet acri:</l>
    'aufer abhinc lacrimas, baratre, et compesce querellas.
    <l>omnia perfunctus vitai praemia marces;</l>
    <l>sed quia semper aves quod abest, praesentia temnis,</l>
    <l>inperfecta tibi elapsast ingrataque vita,</l>
    <l>et nec opinanti mors ad caput adstitit ante</l>
    <l>quam satur ac plenus possis discedere rerum.</l>
    <l>nunc aliena tua tamen aetate omnia mitte</l>
    <l>aequo animoque, age dum, magnis concede necessis?'</l>
    <l>iure, ut opinor, agat, iure increpet inciletque;</l>
    <l>cedit enim rerum novitate extrusa vetustas</l>
    <l>semper, et ex aliis aliud reparare necessest.</l>
    <l>Nec quisquam in baratrum nec Tartara deditur atra;</l>
    <l>materies opus est, ut crescant postera saecla;</l>
    <l>quae tamen omnia te vita perfuncta sequentur;</l>
    <l>nec minus ergo ante haec quam tu cecidere cadentque.</l>
    <l>sic alid ex alio numquam desistet oriri</l>
    <l>vitaque mancipio nulli datur, omnibus usu.</l>
    <l>respice item quam nil ad nos ante acta vetustas</l>
    <l>temporis aeterni fuerit, quam nascimur ante.</l>
    <l>hoc igitur speculum nobis natura futuri</l>
    <l>temporis exponit post mortem denique nostram.</l>
    <l>numquid ibi horribile apparet, num triste videtur</l>
    <l>quicquam, non omni somno securius exstat?</l>
    <l>Atque ea ni mirum quae cumque Acherunte profundo</l>
    <l>prodita sunt esse, in vita sunt omnia nobis.</l>
    <l>nec miser inpendens magnum timet are saxum</l>
    <l>Tantalus, ut famast, cassa formidine torpens;</l>
    <l>sed magis in vita divom metus urget inanis</l>
    <l>mortalis casumque timent quem cuique ferat fors.</l>
    <l>nec Tityon volucres ineunt Acherunte iacentem</l>
    <l>nec quod sub magno scrutentur pectore quicquam</l>
    <l>perpetuam aetatem possunt reperire profecto.</l>
    <l>quam libet immani proiectu corporis exstet,</l>
    <l>qui non sola novem dispessis iugera membris</l>
    <l>optineat, sed qui terrai totius orbem,</l>
    <l>non tamen aeternum poterit perferre dolorem</l>
    <l>nec praebere cibum proprio de corpore semper.</l>
    <l>sed Tityos nobis hic est, in amore iacentem</l>
    <l>quem volucres lacerant atque exest anxius angor</l>
    <l>aut alia quavis scindunt cuppedine curae.</l>
    <l>Sisyphus in vita quoque nobis ante oculos est,</l>
    <l>qui petere a populo fasces saevasque secures</l>
    <l>imbibit et semper victus tristisque recedit.</l>
    <l>nam petere imperium, quod inanest nec datur umquam,</l>
    <l>atque in eo semper durum sufferre laborem,</l>
    <l>hoc est adverso nixantem trudere monte</l>
    <l>saxum, quod tamen [e] summo iam vertice rusum</l>
    <l>volvitur et plani raptim petit aequora campi.</l>
    <l>deinde animi ingratam naturam pascere semper</l>
    <l>atque explere bonis rebus satiareque numquam,</l>
    <l>quod faciunt nobis annorum tempora, circum</l>
    <l>cum redeunt fetusque ferunt variosque lepores,</l>
    <l>nec tamen explemur vitai fructibus umquam,</l>
    <l>hoc, ut opinor, id est, aevo florente puellas</l>
    <l>quod memorant laticem pertusum congerere in vas,</l>
    <l>quod tamen expleri nulla ratione potestur.</l>
    <l>Cerberus et Furiae iam vero et lucis egestas,</l>
    <l>Tartarus horriferos eructans faucibus aestus!</l>
    <l>qui neque sunt usquam nec possunt esse profecto;</l>
    <l>sed metus in vita poenarum pro male factis</l>
    <l>est insignibus insignis scelerisque luela,</l>
    <l>carcer et horribilis de saxo iactus deorsum,</l>
    <l>verbera carnifices robur pix lammina taedae;</l>
    <l>quae tamen etsi absunt, at mens sibi conscia factis</l>
    <l>praemetuens adhibet stimulos torretque flagellis,</l>
    <l>nec videt interea qui terminus esse malorum</l>
    <l>possit nec quae sit poenarum denique finis,</l>
    <l>atque eadem metuit magis haec ne in morte gravescant.</l>
    <l>hic Acherusia fit stultorum denique vita.</l>
    <l>Hoc etiam tibi tute interdum dicere possis.</l>
    'lumina sis oculis etiam bonus Ancus reliquit,
    <l>qui melior multis quam tu fuit, improbe, rebus.</l>
    <l>inde alii multi reges rerumque potentes</l>
    <l>occiderunt, magnis qui gentibus imperitarunt.</l>
    <l>ille quoque ipse, viam qui quondam per mare magnum</l>
    <l>stravit iterque dedit legionibus ire per altum</l>
    <l>ac pedibus salsas docuit super ire lucunas</l>
    <l>et contempsit equis insultans murmura ponti,</l>
    <l>lumine adempto animam moribundo corpore fudit.</l>
    <l>Scipiadas, belli fulmen, Carthaginis horror,</l>
    <l>ossa dedit terrae proinde ac famul infimus esset.</l>
    <l>adde repertores doctrinarum atque leporum,</l>
    <l>adde Heliconiadum comites; quorum unus Homerus</l>
    <l>sceptra potitus eadem aliis sopitus quietest.</l>
    <l>denique Democritum post quam matura vetustas</l>
    <l>admonuit memores motus languescere mentis,</l>
    <l>sponte sua leto caput obvius optulit ipse.</l>
    <l>ipse Epicurus obit decurso lumine vitae,</l>
    <l>qui genus humanum ingenio superavit et omnis</l>
    <l>restinxit stellas exortus ut aetherius sol.</l>
    <l>tu vero dubitabis et indignabere obire?</l>
    <l>mortua cui vita est prope iam vivo atque videnti,</l>
    <l>qui somno partem maiorem conteris aevi,</l>
    <l>et viligans stertis nec somnia cernere cessas</l>
    <l>sollicitamque geris cassa formidine mentem</l>
    <l>nec reperire potes tibi quid sit saepe mali, cum</l>
    <l>ebrius urgeris multis miser undique curis</l>
    <l>atque animo incerto fluitans errore vagaris.'</l>
    <l>Si possent homines, proinde ac sentire videntur</l>
    <l>pondus inesse animo, quod se gravitate fatiget,</l>
    <l>e quibus id fiat causis quoque noscere et unde</l>
    <l>tanta mali tam quam moles in pectore constet,</l>
    <l>haut ita vitam agerent, ut nunc plerumque videmus</l>
    <l>quid sibi quisque velit nescire et quaerere semper,</l>
    <l>commutare locum, quasi onus deponere possit.</l>
    <l>exit saepe foras magnis ex aedibus ille,</l>
    <l>esse domi quem pertaesumst, subitoque [revertit>,</l>
    <l>quippe foris nihilo melius qui sentiat esse.</l>
    <l>currit agens mannos ad villam praecipitanter</l>
    <l>auxilium tectis quasi ferre ardentibus instans;</l>
    <l>oscitat extemplo, tetigit cum limina villae,</l>
    <l>aut abit in somnum gravis atque oblivia quaerit,</l>
    <l>aut etiam properans urbem petit atque revisit.</l>
    <l>hoc se quisque modo fugit, at quem scilicet, ut fit,</l>
    <l>effugere haut potis est: ingratius haeret et odit</l>
    <l>propterea, morbi quia causam non tenet aeger;</l>
    <l>quam bene si videat, iam rebus quisque relictis</l>
    <l>naturam primum studeat cognoscere rerum,</l>
    <l>temporis aeterni quoniam, non unius horae,</l>
    <l>ambigitur status, in quo sit mortalibus omnis</l>
    <l>aetas, post mortem quae restat cumque manendo.</l>
    <l>Denique tanto opere in dubiis trepidare periclis</l>
    <l>quae mala nos subigit vitai tanta cupido?</l>
    <l>certe equidem finis vitae mortalibus adstat</l>
    <l>nec devitari letum pote, quin obeamus.</l>
    <l>praeterea versamur ibidem atque insumus usque</l>
    <l>nec nova vivendo procuditur ulla voluptas;</l>
    <l>sed dum abest quod avemus, id exsuperare videtur</l>
    <l>cetera; post aliud, cum contigit illud, avemus</l>
    <l>et sitis aequa tenet vitai semper hiantis.</l>
    <l>posteraque in dubiost fortunam quam vehat aetas,</l>
    <l>quidve ferat nobis casus quive exitus instet.</l>
    <l>nec prorsum vitam ducendo demimus hilum</l>
    <l>tempore de mortis nec delibare valemus,</l>
    <l>quo minus esse diu possimus forte perempti.</l>
    <l>proinde licet quod vis vivendo condere saecla,</l>
    <l>mors aeterna tamen nihilo minus illa manebit,</l>
    <l>nec minus ille diu iam non erit, ex hodierno</l>
    <l>lumine qui finem vitai fecit, et ille,</l>
    <l>mensibus atque annis qui multis occidit ante.</l>
  </verse>
  <chapter label="Liber Tertius">Liber Quartus</chapter>
  <verse>
    <l>Avia Pieridum peragro loca nullius ante</l>
    <l>trita solo. iuvat integros accedere fontis</l>
    <l>atque haurire, iuvatque novos decerpere flores</l>
    <l>insignemque meo capiti petere inde coronam,</l>
    <l>unde prius nulli velarint tempora musae;</l>
    <l>primum quod magnis doceo de rebus et artis</l>
    <l>religionum animum nodis exsolvere pergo,</l>
    <l>deinde quod obscura de re tam lucida pango</l>
    <l>carmina musaeo contingens cuncta lepore.</l>
    <l>id quoque enim non ab nulla ratione videtur;</l>
    <l>nam vel uti pueris absinthia taetra medentes</l>
    <l>cum dare conantur, prius oras pocula circum</l>
    <l>contingunt mellis dulci flavoque liquore,</l>
    <l>ut puerorum aetas inprovida ludificetur</l>
    <l>labrorum tenus, interea perpotet amarum</l>
    <l>absinthi laticem deceptaque non capiatur,</l>
    <l>sed potius tali facto recreata valescat,</l>
    <l>sic ego nunc, quoniam haec ratio plerumque videtur</l>
    <l>tristior esse quibus non est tractata, retroque</l>
    <l>volgus abhorret ab hac, volui tibi suaviloquenti</l>
    <l>carmine Pierio rationem exponere nostram</l>
    <l>et quasi musaeo dulci contingere melle;</l>
    <l>si tibi forte animum tali ratione tenere</l>
    <l>versibus in nostris possem, dum percipis omnem</l>
    <l>naturam rerum ac persentis utilitatem.</l>
    <l>Sed quoniam docui cunctarum exordia rerum</l>
    <l>qualia sint et quam variis distantia formis</l>
    <l>sponte sua volitent aeterno percita motu</l>
    <l>quoque modo possit res ex his quaeque creari,</l>
    [nunc agere incipiam tibi quod vehementer ad has res
    <l>attinet esse ea quae rerum simulacra vocamus,</l>
    <l>quae quasi membranae vel cortex nominitandast,]</l>
    <l>atque animi quoniam docui natura quid esset</l>
    <l>et quibus e rebus cum corpore compta vigeret</l>
    <l>quove modo distracta rediret in ordia prima,</l>
    <l>nunc agere incipiam tibi, quod vehementer ad has res</l>
    <l>attinet esse ea quae rerum simulacra vocamus,</l>
    <l>quod speciem ac formam similem gerit eius imago,</l>
    <l>cuius cumque cluet de corpore fusa vagari;</l>
    <l>quae quasi membranae summo de corpore rerum</l>
    <l>dereptae volitant ultroque citroque per auras,</l>
    <l>atque eadem nobis vigilantibus obvia mentes</l>
    <l>terrificant atque in somnis, cum saepe figuras</l>
    <l>contuimur miras simulacraque luce carentum,</l>
    <l>quae nos horrifice languentis saepe sopore</l>
    <l>excierunt ne forte animas Acherunte reamur</l>
    <l>effugere aut umbras inter vivos volitare</l>
    <l>neve aliquid nostri post mortem posse relinqui,</l>
    <l>cum corpus simul atque animi natura perempta</l>
    <l>in sua discessum dederint primordia quaeque.</l>
    <l>dico igitur rerum effigias tenuisque figuras</l>
    <l>mittier ab rebus summo de cortice eorum;</l>
    <l>id licet hinc quamvis hebeti cognoscere corde.</l>
    <l>Principio quoniam mittunt in rebus apertis</l>
    <l>corpora res multae, partim diffusa solute,</l>
    <l>robora ceu fumum mittunt ignesque vaporem,</l>
    <l>et partim contexta magis condensaque, ut olim</l>
    <l>cum teretis ponunt tunicas aestate cicadae,</l>
    <l>et vituli cum membranas de corpore summo</l>
    <l>nascentes mittunt, et item cum lubrica serpens</l>
    <l>exuit in spinis vestem; nam saepe videmus</l>
    <l>illorum spoliis vepres volitantibus auctas.</l>
    <l>quae quoniam fiunt, tenuis quoque debet imago</l>
    <l>ab rebus mitti summo de corpore rerum.</l>
    <l>nam cur illa cadant magis ab rebusque recedant</l>
    <l>quam quae tenvia sunt, hiscendist nulla potestas;</l>
    <l>praesertim cum sint in summis corpora rebus</l>
    <l>multa minuta, iaci quae possint ordine eodem</l>
    <l>quo fuerint et formai servare figuram,</l>
    <l>et multo citius, quanto minus indupediri</l>
    <l>pauca queunt et [quae] sunt prima fronte locata.</l>
    <l>nam certe iacere ac largiri multa videmus,</l>
    <l>non solum ex alto penitusque, ut diximus ante,</l>
    <l>verum de summis ipsum quoque saepe colorem.</l>
    <l>et volgo faciunt id lutea russaque vela</l>
    <l>et ferrugina, cum magnis intenta theatris</l>
    <l>per malos volgata trabesque trementia flutant;</l>
    <l>namque ibi consessum caveai supter et omnem</l>
    <l>scaenai speciem patrum matrumque deorsum</l>
    <l>inficiunt coguntque suo fluitare colore.</l>
    <l>et quanto circum mage sunt inclusa theatri</l>
    <l>moenia, tam magis haec intus perfusa lepore</l>
    <l>omnia conrident correpta luce diei.</l>
    <l>ergo lintea de summo cum corpore fucum</l>
    <l>mittunt, effigias quoque debent mittere tenvis</l>
    <l>res quaeque, ex summo quoniam iaculantur utraque.</l>
    <l>sunt igitur iam formarum vestigia certa,</l>
    <l>quae volgo volitant subtili praedita filo</l>
    <l>nec singillatim possunt secreta videri.</l>
    <l>Praeterea omnis odor fumus vapor atque aliae res</l>
    <l>consimiles ideo diffusae rebus abundant,</l>
    <l>ex alto quia dum veniunt extrinsecus ortae</l>
    <l>scinduntur per iter flexum, nec recta viarum</l>
    <l>ostia sunt, qua contendant exire coortae.</l>
    <l>at contra tenuis summi membrana coloris</l>
    <l>cum iacitur, nihil est quod eam discerpere possit,</l>
    <l>in promptu quoniam est in prima fronte locata.</l>
    <l>Postremo speculis in aqua splendoreque in omni</l>
    <l>quae cumque apparent nobis simulacra, necessest,</l>
    <l>quandoquidem simili specie sunt praedita rerum,</l>
    <l>exin imaginibus missis consistere eorum.</l>
    [nam cur illa cadant magis ab rebusque recedant
    <l>quam quae tenuia sunt, hiscendist nulla potestas.]</l>
    <l>sunt igitur tenues formarum illis similesque</l>
    <l>effigiae, singillatim quas cernere nemo</l>
    <l>cum possit, tamen adsiduo crebroque repulsu</l>
    <l>reiectae reddunt speculorum ex aequore visum,</l>
    <l>nec ratione alia servari posse videntur,</l>
    <l>tanto opere ut similes reddantur cuique figurae.</l>
    <l>Nunc age, quam tenui natura constet imago</l>
    <l>percipe. et in primis, quoniam primordia tantum</l>
    <l>sunt infra nostros sensus tantoque minora</l>
    <l>quam quae primum oculi coeptant non posse tueri,</l>
    <l>nunc tamen id quoque uti confirmem, exordia rerum</l>
    <l>cunctarum quam sint subtilia percipe paucis.</l>
    <l>primum animalia sunt iam partim tantula, corum</l>
    <l>tertia pars nulla possit ratione videri.</l>
    <l>horum intestinum quodvis quale esse putandumst!</l>
    <l>quid cordis globus aut oculi? quid membra? quid artus?</l>
    <l>quantula sunt! quid praeterea primordia quaeque,</l>
    <l>unde anima atque animi constet natura necessumst,</l>
    <l>nonne vides quam sint subtilia quamque minuta?</l>
    <l>praeterea quaecumque suo de corpore odorem</l>
    <l>expirant acrem, panaces absinthia taetra</l>
    <l>habrotonique graves et tristia centaurea,</l>
    <l>quorum unum quidvis leviter si forte duobus</l>
    * * *
    <l>quin potius noscas rerum simulacra vagari</l>
    <l>multa modis multis, nulla vi cassaque sensu?</l>
    <l>Sed ne forte putes ea demum sola vagari,</l>
    <l>quae cumque ab rebus rerum simulacra recedunt,</l>
    <l>sunt etiam quae sponte sua gignuntur et ipsa</l>
    <l>constituuntur in hoc caelo, qui dicitur aer,</l>
    <l>quae multis formata modis sublime feruntur,</l>
    <l>ut nubes facile inter dum concrescere in alto</l>
    <l>cernimus et mundi speciem violare serenam</l>
    <l>ara mulcentes motu; nam saepe Gigantum</l>
    <l>ora volare videntur et umbram ducere late,</l>
    <l>inter dum magni montes avolsaque saxa</l>
    <l>montibus ante ire et solem succedere praeter,</l>
    <l>inde alios trahere atque inducere belua nimbos.</l>
    <l>nec speciem mutare suam liquentia cessant</l>
    <l>et cuiusque modi formarum vertere in oras.</l>
    <l>Nunc ea quam facili et celeri ratione genantur</l>
    <l>perpetuoque fluant ab rebus lapsaque cedant</l>
    * * *
    <l>semper enim summum quicquid de rebus abundat,</l>
    <l>quod iaculentur. et hoc alias cum pervenit in res,</l>
    <l>transit, ut in primis vestem; sed ubi aspera saxa</l>
    <l>aut in materiam ligni pervenit, ibi iam</l>
    <l>scinditur, ut nullum simulacrum reddere possit.</l>
    <l>at cum splendida quae constant opposta fuerunt</l>
    <l>densaque, ut in primis speculum est, nihil accidit horum;</l>
    <l>nam neque, uti vestem, possunt transire, neque autem</l>
    <l>scindi; quam meminit levor praestare salutem.</l>
    <l>qua propter fit ut hinc nobis simulacra redundent.</l>
    <l>et quamvis subito quovis in tempore quamque</l>
    <l>rem contra speculum ponas, apparet imago;</l>
    <l>perpetuo fluere ut noscas e corpore summo</l>
    <l>texturas rerum tenuis tenuisque figuras.</l>
    <l>ergo multa brevi spatio simulacra genuntur,</l>
    <l>ut merito celer his rebus dicatur origo.</l>
    <l>et quasi multa brevi spatio summittere debet</l>
    <l>lumina sol, ut perpetuo sint omnia plena,</l>
    <l>sic ab rebus item simili ratione necessest</l>
    <l>temporis in puncto rerum simulacra ferantur</l>
    <l>multa modis multis in cunctas undique partis;</l>
    <l>quandoquidem speculum quo cumque obvertimus oris,</l>
    <l>res ibi respondent simili forma atque colore.</l>
    <l>Praeterea modo cum fuerit liquidissima caeli</l>
    <l>tempestas, perquam subito fit turbida foede,</l>
    <l>undique uti tenebras omnis Acherunta rearis</l>
    <l>liquisse et magnas caeli complesse cavernas.</l>
    <l>usque adeo taetra nimborum nocte coorta</l>
    <l>inpendent atrae Formidinis ora superne;</l>
    <l>quorum quantula pars sit imago dicere nemost</l>
    <l>qui possit neque eam rationem reddere dictis.</l>
    <l>Nunc age, quam celeri motu simulacra ferantur,</l>
    <l>et quae mobilitas ollis tranantibus auras</l>
    <l>reddita sit, longo spatio ut brevis hora teratur,</l>
    <l>in quem quaeque locum diverso numine tendunt,</l>
    <l>suavidicis potius quam multis versibus edam;</l>
    <l>parvus ut est cycni melior canor, ille gruum quam</l>
    <l>clamor in aetheriis dispersus nubibus austri.</l>
    <l>Principio persaepe levis res atque minutis</l>
    <l>corporibus factas celeris licet esse videre.</l>
    <l>in quo iam genere est solis lux et vapor eius,</l>
    <l>propterea quia sunt e primis facta minutis,</l>
    <l>quae quasi cuduntur perque aris intervallum</l>
    <l>non dubitant transire sequenti concita plaga;</l>
    <l>suppeditatur enim confestim lumine lumen</l>
    <l>et quasi protelo stimulatur fulgere fulgur.</l>
    <l>qua propter simulacra pari ratione necessest</l>
    <l>inmemorabile per spatium transcurrere posse</l>
    <l>temporis in puncto, primum quod parvola causa</l>
    <l>est procul a tergo quae provehat atque propellat,</l>
    <l>quod super est, ubi tam volucri levitate ferantur,</l>
    <l>deinde quod usque adeo textura praedita rara</l>
    <l>mittuntur, facile ut quasvis penetrare queant res</l>
    <l>et quasi permanare per aris intervallum.</l>
    <l>Praeterea si quae penitus corpuscula rerum</l>
    <l>ex altoque foras mittuntur, solis uti lux</l>
    <l>ac vapor, haec puncto cernuntur lapsa diei</l>
    <l>per totum caeli spatium diffundere sese</l>
    <l>perque volare mare ac terras caelumque rigare.</l>
    <l>quid quae sunt igitur iam prima fronte parata,</l>
    <l>cum iaciuntur et emissum res nulla moratur?</l>
    <l>quone vides citius debere et longius ire</l>
    <l>multiplexque loci spatium transcurrere eodem</l>
    <l>tempore quo solis pervolgant lumina caelum?</l>
    <l>Hoc etiam in primis specimen verum esse videtur,</l>
    <l>quam celeri motu rerum simulacra ferantur,</l>
    <l>quod simul ac primum sub diu splendor aquai</l>
    <l>ponitur, extemplo caelo stellante serena</l>
    <l>sidera respondent in aqua radiantia mundi.</l>
    <l>iamne vides igitur quam puncto tempore imago</l>
    <l>aetheris ex oris in terrarum accidat oras?</l>
    <l>quare etiam atque etiam mitti fateare necessest</l>
    <l>corpora quae feriant oculos visumque lacessant.</l>
    <l>perpetuoque fluunt certis ab rebus odores,</l>
    <l>frigus ut a fluviis, calor ab sole, aestus ab undis</l>
    <l>aequoris, exesor moerorum litora circum,</l>
    <l>nec variae cessant voces volitare per auras.</l>
    <l>denique in os salsi venit umor saepe saporis,</l>
    <l>cum mare versamur propter, dilutaque contra</l>
    <l>cum tuimur misceri absinthia, tangit amaror.</l>
    <l>usque adeo omnibus ab rebus res quaeque fluenter</l>
    <l>fertur et in cunctas dimittitur undique partis</l>
    <l>nec mora nec requies interdatur ulla fluendi,</l>
    <l>perpetuo quoniam sentimus et omnia semper</l>
    <l>cernere odorari licet et sentire sonare.</l>
    <l>Praeterea quoniam manibus tractata figura</l>
    <l>in tenebris quaedam cognoscitur esse eadem quae</l>
    <l>cernitur in luce et claro candore, necessest</l>
    <l>consimili causa tactum visumque moveri.</l>
    <l>nunc igitur si quadratum temptamus et id nos</l>
    <l>commovet in tenebris, in luci quae poterit res</l>
    <l>accidere ad speciem quadrata, nisi eius imago?</l>
    <l>esse in imaginibus qua propter causa videtur</l>
    <l>cernundi neque posse sine his res ulla videri.</l>
    <l>Nunc ea quae dico rerum simulacra feruntur</l>
    <l>undique et in cunctas iaciuntur didita partis;</l>
    <l>verum nos oculis quia solis cernere quimus,</l>
    <l>propterea fit uti, speciem quo vertimus, omnes</l>
    <l>res ibi eam contra feriant forma atque colore.</l>
    <l>et quantum quaeque ab nobis res absit, imago</l>
    <l>efficit ut videamus et internoscere curat;</l>
    <l>nam cum mittitur, extemplo protrudit agitque</l>
    <l>ara qui inter se cumque est oculosque locatus,</l>
    <l>isque ita per nostras acies perlabitur omnis</l>
    <l>et quasi perterget pupillas atque ita transit.</l>
    <l>propterea fit uti videamus quam procul absit</l>
    <l>res quaeque. et quanto plus aris ante agitatur</l>
    <l>et nostros oculos perterget longior aura,</l>
    <l>tam procul esse magis res quaeque remota videtur.</l>
    <l>scilicet haec summe celeri ratione geruntur,</l>
    <l>quale sit ut videamus, et una quam procul absit.</l>
    <l>Illud in his rebus minime mirabile habendumst,</l>
    <l>cur, ea quae feriant oculos simulacra videri</l>
    <l>singula cum nequeant, res ipsae perspiciantur.</l>
    <l>ventus enim quoque paulatim cum verberat et cum</l>
    <l>acre fluit frigus, non privam quamque solemus</l>
    <l>particulam venti sentire et frigoris eius,</l>
    <l>sed magis unorsum, fierique perinde videmus</l>
    <l>corpore tum plagas in nostro tam quam aliquae res</l>
    <l>verberet atque sui det sensum corporis extra.</l>
    <l>praeterea lapidem digito cum tundimus, ipsum</l>
    <l>tangimus extremum saxi summumque colorem</l>
    <l>nec sentimus eum tactu, verum magis ipsam</l>
    <l>duritiem penitus saxi sentimus in alto.</l>
    <l>Nunc age, cur ultra speculum videatur imago</l>
    <l>percipe: nam certe penitus remmota videtur.</l>
    <l>quod genus illa foris quae vere transpiciuntur,</l>
    <l>ianua cum per se transpectum praebet apertum,</l>
    <l>multa facitque foris ex aedibus ut videantur;</l>
    <l>is quoque enim duplici geminoque fit are visus.</l>
    <l>primus enim citra postes tum cernitur ar,</l>
    <l>inde fores ipsae dextra laevaque secuntur,</l>
    <l>post extraria lux oculos perterget et ar</l>
    <l>alter, et illa foris quae vere transpiciuntur.</l>
    <l>sic ubi se primum speculi proiecit imago,</l>
    <l>dum venit ad nostras acies, protrudit agitque</l>
    <l>ara qui inter se cumquest oculosque locatus,</l>
    <l>et facit, ut prius hunc omnem sentire queamus</l>
    <l>quam speculum; sed ubi [in] speculum quoque sensimus ipsum,</l>
    <l>continuo a nobis in eum quae fertur imago</l>
    <l>pervenit, et nostros oculos reiecta revisit</l>
    <l>atque alium prae se propellens ara volvit,</l>
    <l>et facit ut prius hunc quam se videamus, eoque</l>
    <l>distare ab speculo tantum semota videtur.</l>
    <l>quare etiam atque etiam minime mirarier est par</l>
    * * *
    <l>illis quae reddunt speculorum ex aequore visum,</l>
    <l>aribus binis quoniam res confit utraque.</l>
    <l>Nunc ea quae nobis membrorum dextera pars est,</l>
    <l>in speculis fit ut in laeva videatur eo quod</l>
    <l>planitiem ad speculi veniens cum offendit imago,</l>
    <l>non convertitur incolumis, sed recta retrorsum</l>
    <l>sic eliditur, ut siquis, prius arida quam sit</l>
    <l>cretea persona, adlidat pilaeve trabive,</l>
    <l>atque ea continuo rectam si fronte figuram</l>
    <l>servet et elisam retro sese exprimat ipsa.</l>
    <l>fiet ut, ante oculus fuerit qui dexter, ut idem</l>
    <l>nunc sit laevus et e laevo sit mutua dexter.</l>
    <l>Fit quoque de speculo in speculum ut tradatur imago,</l>
    <l>quinque etiam [aut] sex ut fieri simulacra surint.</l>
    <l>nam quae cumque retro parte interiore latebunt,</l>
    <l>inde tamen, quamvis torte penitusque remota,</l>
    <l>omnia per flexos aditus educta licebit</l>
    <l>pluribus haec speculis videantur in aedibus esse.</l>
    <l>usque adeo speculo in speculum translucet imago,</l>
    <l>et cum laeva data est, fit rusum ut dextera fiat,</l>
    <l>inde retro rursum redit et convertit eodem.</l>
    <l>Quin etiam quae cumque latuscula sunt speculorum</l>
    <l>adsimili lateris flexura praedita nostri,</l>
    <l>dextera ea propter nobis simulacra remittunt,</l>
    <l>aut quia de speculo in speculum transfertur imago,</l>
    <l>inde ad nos elisa bis advolat, aut etiam quod</l>
    <l>circum agitur, cum venit, imago propterea quod</l>
    <l>flexa figura docet speculi convertier ad nos.</l>
    <l>Indugredi porro pariter simulacra pedemque</l>
    <l>ponere nobiscum credas gestumque imitari</l>
    <l>propterea quia, de speculi qua parte recedas,</l>
    <l>continuo nequeunt illinc simulacra reverti;</l>
    <l>omnia quandoquidem cogit natura referri</l>
    <l>ac resilire ab rebus ad aequos reddita flexus.</l>
    <l>Splendida porro oculi fugitant vitantque tueri.</l>
    <l>sol etiam caecat, contra si tendere pergas,</l>
    <l>propterea quia vis magnast ipsius et alte</l>
    <l>ara per purum simulacra feruntur</l>
    <l>et feriunt oculos turbantia composituras.</l>
    <l>Praeterea splendor qui cumque est acer adurit</l>
    <l>saepe oculos ideo quod semina possidet ignis</l>
    <l>multa, dolorem oculis quae gignunt insinuando.</l>
    <l>lurida praeterea fiunt quae cumque tuentur</l>
    <l>arquati, quia luroris de corpore eorum</l>
    <l>semina multa fluunt simulacris obvia rerum,</l>
    <l>multaque sunt oculis in eorum denique mixta,</l>
    <l>quae contage sua palloribus omnia pingunt.</l>
    <l>E tenebris autem quae sunt in luce tuemur</l>
    <l>propterea quia, cum propior caliginis ar</l>
    <l>ater init oculos prior et possedit apertos,</l>
    <l>insequitur candens confestim lucidus ar,</l>
    <l>qui quasi purgat eos ac nigras discutit umbras</l>
    <l>aris illius; nam multis partibus hic est</l>
    <l>mobilior multisque minutior et mage pollens.</l>
    <l>qui simul atque vias oculorum luce replevit</l>
    <l>atque pate fecit, quas ante obsederat ar</l>
    , continuo rerum simulacra secuntur,
    <l>quae sita sunt in luce, lacessuntque ut videamus.</l>
    <l>quod contra facere in tenebris e luce nequimus</l>
    <l>propterea quia posterior caliginis ar</l>
    <l>crassior insequitur, qui cuncta foramina complet</l>
    <l>obsiditque vias oculorum, ne simulacra</l>
    <l>possint ullarum rerum coniecta moveri.</l>
    <l>Quadratasque procul turris cum cernimus urbis,</l>
    <l>propterea fit uti videantur saepe rutundae,</l>
    <l>angulus optusus quia longe cernitur omnis</l>
    <l>sive etiam potius non cernitur ac perit eius</l>
    <l>plaga nec ad nostras acies perlabitur ictus,</l>
    <l>ara per multum quia dum simulacra feruntur,</l>
    <l>cogit hebescere eum crebris offensibus ar.</l>
    <l>hoc ubi suffugit sensum simul angulus omnis.</l>
    <l>fit quasi ut ad turnum saxorum structa tuantur;</l>
    <l>non tamen ut coram quae sunt vereque rutunda,</l>
    <l>sed quasi adumbratim paulum simulata videntur.</l>
    <l>Umbra videtur item nobis in sole moveri</l>
    <l>et vestigia nostra sequi gestumque imitari,</l>
    <l>ara si credis privatum lumine posse</l>
    <l>indugredi, motus hominum gestumque sequentem;</l>
    <l>nam nihil esse potest aliud nisi lumine cassus</l>
    <l>ar id quod nos umbram perhibere sumus.</l>
    <l>ni mirum, quia terra locis ex ordine certis</l>
    <l>lumine privatur solis qua cumque meantes</l>
    <l>officimus, repletur item quod liquimus eius,</l>
    <l>propterea fit uti videatur, quae fuit umbra</l>
    <l>corporis, e regione eadem nos usque secuta.</l>
    <l>semper enim nova se radiorum lumina fundunt</l>
    <l>primaque dispereunt, quasi in ignem lana trahatur.</l>
    <l>propterea facile et spoliatur lumine terra</l>
    <l>et repletur item nigrasque sibi abluit umbras.</l>
    <l>Nec tamen hic oculos falli concedimus hilum.</l>
    <l>nam quo cumque loco sit lux atque umbra tueri</l>
    <l>illorum est; eadem vero sint lumina necne,</l>
    <l>umbraque quae fuit hic eadem nunc transeat illuc,</l>
    <l>an potius fiat paulo quod diximus ante,</l>
    <l>hoc animi demum ratio discernere debet,</l>
    <l>nec possunt oculi naturam noscere rerum.</l>
    <l>proinde animi vitium hoc oculis adfingere noli.</l>
    <l>Qua vehimur navi, fertur, cum stare videtur;</l>
    <l>quae manet in statione, ea praeter creditur ire.</l>
    <l>et fugere ad puppim colles campique videntur,</l>
    <l>quos agimus praeter navem velisque volamus.</l>
    <l>Sidera cessare aetheriis adfixa cavernis</l>
    <l>cuncta videntur, et adsiduo sunt omnia motu,</l>
    <l>quandoquidem longos obitus exorta revisunt,</l>
    <l>cum permensa suo sunt caelum corpore claro.</l>
    <l>solque pari ratione manere et luna videtur</l>
    <l>in statione, ea quae ferri res indicat ipsa.</l>
    <l>Exstantisque procul medio de gurgite montis</l>
    <l>classibus inter quos liber patet exitus ingens,</l>
    <l>insula coniunctis tamen ex his una videtur.</l>
    <l>atria versari et circum cursare columnae</l>
    <l>usque adeo fit uti pueris videantur, ubi ipsi</l>
    <l>desierunt verti, vix ut iam credere possint</l>
    <l>non supra sese ruere omnia tecta minari.</l>
    <l>Iamque rubrum tremulis iubar ignibus erigere alte</l>
    <l>cum coeptat natura supraque extollere montes,</l>
    <l>quos tibi tum supra sol montis esse videtur</l>
    <l>comminus ipse suo contingens fervidus igni,</l>
    <l>vix absunt nobis missus bis mille sagittae,</l>
    <l>vix etiam cursus quingentos saepe veruti;</l>
    <l>inter eos solemque iacent immania ponti</l>
    <l>aequora substrata aetheriis ingentibus oris,</l>
    <l>interiectaque sunt terrarum milia multa,</l>
    <l>quae variae retinent gentes et saecla ferarum.</l>
    <l>At coniectus aquae digitum non altior unum,</l>
    <l>qui lapides inter sistit per strata viarum,</l>
    <l>despectum praebet sub terras inpete tanto,</l>
    <l>a terris quantum caeli patet altus hiatus,</l>
    <l>nubila despicere et caelum ut videare videre,</l>
    <l>corpora mirande sub terras abdita caelo.</l>
    <l>Denique ubi in medio nobis ecus acer obhaesit</l>
    <l>flumine et in rapidas amnis despeximus undas,</l>
    <l>stantis equi corpus transversum ferre videtur</l>
    <l>vis et in adversum flumen contrudere raptim,</l>
    <l>et quo cumque oculos traiecimus omnia ferri</l>
    <l>et fluere adsimili nobis ratione videntur.</l>
    <l>Porticus aequali quamvis est denique ductu</l>
    <l>stansque in perpetuum paribus suffulta columnis,</l>
    <l>longa tamen parte ab summa cum tota videtur,</l>
    <l>paulatim trahit angusti fastigia coni,</l>
    <l>tecta solo iungens atque omnia dextera laevis</l>
    <l>donec in obscurum coni conduxit acumen.</l>
    <l>In pelago nautis ex undis ortus in undis</l>
    <l>sol fit uti videatur obire et condere lumen;</l>
    <l>quippe ubi nil aliud nisi aquam caelumque tuentur;</l>
    <l>ne leviter credas labefactari undique sensus.</l>
    <l>at maris ignaris in portu clauda videntur</l>
    <l>navigia aplustris fractis obnitier undis.</l>
    <l>nam quae cumque supra rorem salis edita pars est</l>
    <l>remorum, recta est, et recta superne guberna;</l>
    <l>quae demersa liquore obeunt, refracta videntur</l>
    <l>omnia converti sursumque supina reverti</l>
    <l>et reflexa prope in summo fluitare liquore.</l>
    <l>Raraque per caelum cum venti nubila portant</l>
    <l>tempore nocturno, tum splendida signa videntur</l>
    <l>labier adversum nimbos atque ire superne</l>
    <l>longe aliam in partem ac vera ratione feruntur</l>
    <l>At si forte oculo manus uni subdita supter</l>
    <l>pressit eum, quodam sensu fit uti videantur</l>
    <l>omnia quae tuimur fieri tum bina tuendo,</l>
    <l>bina lucernarum florentia lumina flammis</l>
    <l>binaque per totas aedis geminare supellex</l>
    <l>et duplicis hominum facies et corpora bina.</l>
    <l>Denique cum suavi devinxit membra sopore</l>
    <l>somnus et in summa corpus iacet omne quiete,</l>
    <l>tum vigilare tamen nobis et membra movere</l>
    <l>nostra videmur, et in noctis caligine caeca</l>
    <l>cernere censemus solem lumenque diurnum,</l>
    <l>conclusoque loco caelum mare flumina montis</l>
    <l>mutare et campos pedibus transire videmur,</l>
    <l>et sonitus audire, severa silentia noctis</l>
    <l>undique cum constent, et reddere dicta tacentes.</l>
    <l>Cetera de genere hoc mirande multa videmus,</l>
    <l>quae violare fidem quasi sensibus omnia quaerunt,</l>
    <l>ne quiquam, quoniam pars horum maxima fallit</l>
    <l>propter opinatus animi, quos addimus ipsi,</l>
    <l>pro visis ut sint quae non sunt sensibus visa;</l>
    <l>nam nihil aegrius est quam res secernere apertas</l>
    <l>ab dubiis, animus quas ab se protinus addit.</l>
    <l>Denique nil sciri siquis putat, id quoque nescit</l>
    <l>an sciri possit, quoniam nil scire fatetur.</l>
    <l>hunc igitur contra minuam contendere causam,</l>
    <l>qui capite ipse suo in statuit vestigia sese.</l>
    <l>et tamen hoc quoque uti concedam scire, at id ipsum</l>
    <l>quaeram, cum in rebus veri nil viderit ante,</l>
    <l>unde sciat quid sit scire et nescire vicissim,</l>
    <l>notitiam veri quae res falsique crearit</l>
    <l>et dubium certo quae res differre probarit.</l>
    <l>invenies primis ab sensibus esse creatam</l>
    <l>notitiem veri neque sensus posse refelli.</l>
    <l>nam maiore fide debet reperirier illud,</l>
    <l>sponte sua veris quod possit vincere falsa.</l>
    <l>quid maiore fide porro quam sensus haberi</l>
    <l>debet? an ab sensu falso ratio orta valebit</l>
    <l>dicere eos contra, quae tota ab sensibus orta est?</l>
    <l>qui nisi sunt veri, ratio quoque falsa fit omnis.</l>
    <l>An poterunt oculos aures reprehendere, an aures</l>
    <l>tactus? an hunc porro tactum sapor arguet oris,</l>
    <l>an confutabunt nares oculive revincent?</l>
    <l>non, ut opinor, ita est. nam seorsum cuique potestas</l>
    <l>divisast, sua vis cuiquest, ideoque necesse est</l>
    <l>et quod molle sit et gelidum fervensve videre</l>
    <l>et seorsum varios rerum sentire colores</l>
    <l>et quae cumque coloribus sint coniuncta necessest.</l>
    <l>seorsus item sapor oris habet vim, seorsus odores</l>
    <l>nascuntur, seorsum sonitus. ideoque necesse est</l>
    <l>non possint alios alii convincere sensus.</l>
    <l>nec porro poterunt ipsi reprehendere sese,</l>
    <l>aequa fides quoniam debebit semper haberi.</l>
    <l>proinde quod in quoquest his visum tempore, verumst.</l>
    <l>Et si non poterit ratio dissolvere causam,</l>
    <l>cur ea quae fuerint iuxtim quadrata, procul sint</l>
    <l>visa rutunda, tamen praestat rationis egentem</l>
    <l>reddere mendose causas utriusque figurae,</l>
    <l>quam manibus manifesta suis emittere quoquam</l>
    <l>et violare fidem primam et convellere tota</l>
    <l>fundamenta quibus nixatur vita salusque.</l>
    <l>non modo enim ratio ruat omnis, vita quoque ipsa</l>
    <l>concidat extemplo, nisi credere sensibus ausis</l>
    <l>praecipitisque locos vitare et cetera quae sint</l>
    <l>in genere hoc fugienda, sequi contraria quae sint.</l>
    <l>illa tibi est igitur verborum copia cassa</l>
    <l>omnis, quae contra sensus instructa paratast.</l>
    <l>Denique ut in fabrica, si pravast regula prima,</l>
    <l>normaque si fallax rectis regionibus exit,</l>
    <l>et libella aliqua si ex parti claudicat hilum,</l>
    <l>omnia mendose fieri atque obstipa necessu est</l>
    <l>prava cubantia prona supina atque absona tecta,</l>
    <l>iam ruere ut quaedam videantur velle, ruantque</l>
    <l>prodita iudiciis fallacibus omnia primis,</l>
    <l>sic igitur ratio tibi rerum prava necessest</l>
    <l>falsaque sit, falsis quae cumque ab sensibus ortast.</l>
    <l>Nunc alii sensus quo pacto quisque suam rem</l>
    <l>sentiat, haud quaquam ratio scruposa relicta est.</l>
    <l>Principio auditur sonus et vox omnis, in auris</l>
    <l>insinuata suo pepulere ubi corpore sensum.</l>
    <l>corpoream quoque enim [vocem] constare fatendumst</l>
    <l>et sonitum, quoniam possunt inpellere sensus.</l>
    <l>Praeterea radit vox fauces saepe facitque</l>
    <l>asperiora foras gradiens arteria clamor,</l>
    <l>quippe per angustum turba maiore coorta</l>
    <l>ire foras ubi coeperunt primordia vocum.</l>
    <l>scilicet expletis quoque ianua raditur oris.</l>
    <l>haud igitur dubiumst quin voces verbaque constent</l>
    <l>corporeis e principiis, ut laedere possint.</l>
    <l>nec te fallit item quid corporis auferat et quid</l>
    <l>detrahat ex hominum nervis ac viribus ipsis</l>
    <l>perpetuus sermo nigrai noctis ad umbram</l>
    <l>aurorae perductus ab exoriente nitore,</l>
    <l>praesertim si cum summost clamore profusus.</l>
    <l>ergo corpoream vocem constare necessest,</l>
    <l>multa loquens quoniam amittit de corpore partem.</l>
    <l>Asperitas autem vocis fit ab asperitate</l>
    <l>principiorum et item levor levore creatur;</l>
    <l>nec simili penetrant auris primordia forma,</l>
    <l>cum tuba depresso graviter sub murmure mugit</l>
    <l>et reboat raucum retro cita barbita bombum,</l>
    <l>et [iam] Dauliades natae hortis ex Heliconis</l>
    <l>cum liquidam tollunt lugubri voce querellam.</l>
    <l>Hasce igitur penitus voces cum corpore nostro</l>
    <l>exprimimus rectoque foras emittimus ore,</l>
    <l>mobilis articulat nervorum daedala lingua,</l>
    <l>formaturaque labrorum pro parte figurat.</l>
    <l>hoc ubi non longum spatiumst unde illa profecta</l>
    <l>perveniat vox quaeque, necessest verba quoque ipsa</l>
    <l>plane exaudiri discernique articulatim;</l>
    <l>servat enim formaturam servatque figuram.</l>
    <l>at si inter positum spatium sit longius aequo,</l>
    <l>ara per multum confundi verba necessest</l>
    <l>et conturbari vocem, dum transvolat auras.</l>
    <l>ergo fit, sonitum ut possis sentire neque illam</l>
    <l>internoscere, verborum sententia quae sit;</l>
    <l>usque adeo confusa venit vox inque pedita.</l>
    <l>Praeterea verbum saepe unum perciet auris</l>
    <l>omnibus in populo missum praeconis ab ore.</l>
    <l>in multas igitur voces vox una repente</l>
    <l>diffugit, in privas quoniam se dividit auris</l>
    <l>obsignans formam verbis clarumque sonorem.</l>
    <l>at quae pars vocum non auris incidit ipsas,</l>
    <l>praeter lata perit frustra diffusa per auras.</l>
    <l>pars solidis adlisa locis reiecta sonorem</l>
    <l>reddit et inter dum frustratur imagine verbi.</l>
    <l>Quae bene cum videas, rationem reddere possis</l>
    <l>tute tibi atque aliis, quo pacto per loca sola</l>
    <l>saxa paris formas verborum ex ordine reddant.</l>
    <l>palantis comites com montis inter opacos</l>
    <l>quaerimus et magna dispersos voce ciemus.</l>
    <l>sex etiam aut septem loca vidi reddere vocis,</l>
    <l>unam cum iaceres: ita colles collibus ipsi</l>
    <l>verba repulsantes iterabant dicta referri.</l>
    <l>haec loca capripedes Satyros Nymphasque tenere</l>
    <l>finitimi fingunt et Faunos esse locuntur,</l>
    <l>quorum noctivago strepitu ludoque iocanti</l>
    <l>adfirmant volgo taciturna silentia rumpi</l>
    <l>chordarumque sonos fieri dulcisque querellas,</l>
    <l>tibia quas fundit digitis pulsata canentum,</l>
    <l>et genus agricolum late sentiscere, quom Pan</l>
    <l>pinea semiferi capitis velamina quassans</l>
    <l>unco saepe labro calamos percurrit hiantis,</l>
    <l>fistula silvestrem ne cesset fundere musam.</l>
    <l>cetera de genere hoc monstra ac portenta loquontur,</l>
    <l>ne loca deserta ab divis quoque forte putentur</l>
    <l>sola tenere. ideo iactant miracula dictis</l>
    <l>aut aliqua ratione alia ducuntur, ut omne</l>
    <l>humanum genus est avidum nimis auricularum.</l>
    <l>Quod super est, non est mirandum qua ratione,</l>
    <l>per loca quae nequeunt oculi res cernere apertas,</l>
    <l>haec loca per voces veniant aurisque lacessant,</l>
    <l>conloquium clausis foribus quoque saepe videmus;</l>
    <l>ni mirum quia vox per flexa foramina rerum</l>
    <l>incolumis transire potest, simulacra renutant;</l>
    <l>perscinduntur enim, nisi recta foramina tranant,</l>
    <l>qualia sunt vitrei, species qua travolat omnis.</l>
    <l>praeterea partis in cunctas dividitur vox,</l>
    <l>ex aliis aliae quoniam gignuntur, ubi una</l>
    <l>dissuluit semel in multas exorta, quasi ignis</l>
    <l>saepe solet scintilla suos se spargere in ignis.</l>
    <l>ergo replentur loca vocibus abdita retro,</l>
    <l>omnia quae circum fervunt sonituque cientur.</l>
    <l>at simulacra viis derectis omnia tendunt,</l>
    <l>ut sunt missa semel; qua propter cernere nemo</l>
    <l>saepe supra potis est, at voces accipere extra.</l>
    <l>et tamen ipsa quoque haec, dum transit clausa [domorum></l>
    <l>vox optunditur atque auris confusa penetrat</l>
    <l>et sonitum potius quam verba audire videmur.</l>
    <l>Hoc, qui sentimus sucum, lingua atque palatum</l>
    <l>plusculum habent in se rationis, plus operai.</l>
    <l>principio sucum sentimus in ore, cibum cum</l>
    <l>mandendo exprimimus, ceu plenam spongiam aquai</l>
    <l>siquis forte manu premere ac siccare copit.</l>
    <l>inde quod exprimimus per caulas omne palati</l>
    <l>diditur et rarae per flexa foramina linguae,</l>
    <l>hoc ubi levia sunt manantis corpora suci,</l>
    <l>suaviter attingunt et suaviter omnia tractant</l>
    <l>umida linguai circum sudantia templa;</l>
    <l>at contra pungunt sensum lacerantque coorta,</l>
    <l>quanto quaeque magis sunt asperitate repleta.</l>
    <l>deinde voluptas est e suco fine palati;</l>
    <l>cum vero deorsum per fauces praecipitavit,</l>
    <l>nulla voluptas est, dum diditur omnis in artus;</l>
    <l>nec refert quicquam quo victu corpus alatur,</l>
    <l>dum modo quod capias concoctum didere possis</l>
    <l>artubus et stomachi tumidum servare tenorem.</l>
    <l>Nunc aliis alius qui sit cibus ut videamus,</l>
    <l>expediam, quareve, aliis quod triste et amarumst,</l>
    <l>hoc tamen esse aliis possit perdulce videri,</l>
    <l>tantaque [in] his rebus distantia differitasque est,</l>
    <l>ut quod aliis cibus est aliis fuat acre venenum;</l>
    <l>est itaque ut serpens, hominis quae tacta salivis</l>
    <l>disperit ac sese mandendo conficit ipsa.</l>
    <l>praeterea nobis veratrum est acre venenum,</l>
    <l>at capris adipes et cocturnicibus auget.</l>
    <l>id quibus ut fiat rebus cognoscere possis,</l>
    <l>principio meminisse decet quae diximus ante,</l>
    <l>semina multimodis in rebus mixta teneri.</l>
    <l>porro omnes quae cumque cibum capiunt animantes,</l>
    <l>ut sunt dissimiles extrinsecus et generatim</l>
    <l>extima membrorum circumcaesura corcet,</l>
    <l>proinde et seminibus constant variantque figura.</l>
    <l>semina cum porro distent, differre necessest</l>
    <l>intervalla viasque, foramina quae perhibemus,</l>
    <l>omnibus in membris et in ore ipsoque palato.</l>
    <l>esse minora igitur quaedam maioraque debent,</l>
    <l>esse triquetra aliis, aliis quadrata necessest,</l>
    <l>multa rutunda, modis multis multangula quaedam.</l>
    <l>namque figurarum ratio ut motusque reposcunt,</l>
    <l>proinde foraminibus debent differe figurae</l>
    <l>et variare viae proinde ac textura corcet.</l>
    <l>hoc ubi quod suave est aliis aliis fit amarum,</l>
    <l>illi, cui suave est, levissima corpora debent</l>
    <l>contractabiliter caulas intrare palati,</l>
    <l>at contra quibus est eadem res intus acerba,</l>
    <l>aspera ni mirum penetrant hamataque fauces.</l>
    <l>nunc facile est ex his rebus cognoscere quaeque.</l>
    <l>quippe ubi cui febris bili superante coorta est</l>
    <l>aut alia ratione aliquast vis excita morbi,</l>
    <l>perturbatur ibi iam totum corpus et omnes</l>
    <l>commutantur ibi positurae principiorum;</l>
    <l>fit prius ad sensum [ut] quae corpora conveniebant</l>
    <l>nunc non conveniant, et cetera sint magis apta,</l>
    <l>quae penetrata queunt sensum progignere acerbum;</l>
    <l>utraque enim sunt in mellis commixta sapore;</l>
    <l>id quod iam supera tibi saepe ostendimus ante.</l>
    <l>Nunc age, quo pacto naris adiectus odoris</l>
    <l>tangat agam. primum res multas esse necessest</l>
    <l>unde fluens volvat varius se fluctus odorum,</l>
    <l>et fluere et mitti volgo spargique putandumst;</l>
    <l>verum aliis alius magis est animantibus aptus,</l>
    <l>dissimilis propter formas. ideoque per auras</l>
    <l>mellis apes quamvis longe ducuntur odore,</l>
    <l>volturiique cadaveribus; tum fissa ferarum</l>
    <l>ungula quo tulerit gressum promissa canum vis</l>
    <l>ducit, et humanum longe praesentit odorem</l>
    <l>Romulidarum arcis servator, candidus anser.</l>
    <l>sic aliis alius nidor datus ad sua quemque</l>
    <l>pabula ducit et a taetro resilire veneno</l>
    <l>cogit, eoque modo servantur saecla ferarum.</l>
    <l>Hic odor ipse igitur, naris qui cumque lacessit,</l>
    <l>est alio ut possit permitti longius alter;</l>
    <l>sed tamen haud quisquam tam longe fertur eorum</l>
    <l>quam sonitus, quam vox, mitto iam dicere quam res</l>
    <l>quae feriunt oculorum acies visumque lacessunt.</l>
    <l>errabundus enim tarde venit ac perit ante</l>
    <l>paulatim facilis distractus in aris auras;</l>
    <l>ex alto primum quia vix emittitur ex re;</l>
    <l>nam penitus fluere atque recedere rebus odores</l>
    <l>significat quod fracta magis redolere videntur</l>
    <l>omnia, quod contrita, quod igni conlabefacta.</l>
    <l>deinde videre licet maioribus esse creatum</l>
    <l>principiis quam vox, quoniam per saxea saepta</l>
    <l>non penetrat, qua vox volgo sonitusque feruntur.</l>
    <l>quare etiam quod olet non tam facile esse videbis</l>
    <l>investigare in qua sit regione locatum;</l>
    <l>refrigescit enim cunctando plaga per auras</l>
    <l>nec calida ad sensum decurrunt nuntia rerum.</l>
    <l>errant saepe canes itaque et vestigia quaerunt.</l>
    <l>Nec tamen hoc solis in odoribus atque saporum</l>
    <l>in generest, sed item species rerum atque colores</l>
    <l>non ita conveniunt ad sensus omnibus omnes,</l>
    <l>ut non sint aliis quaedam magis acria visu.</l>
    <l>quin etiam gallum noctem explaudentibus alis</l>
    <l>auroram clara consuetum voce vocare,</l>
    <l>noenu queunt rapidi contra constare leones</l>
    <l>inque tueri: ita continuo meminere fugai.</l>
    <l>ni mirum quia sunt gallorum in corpore quaedam</l>
    <l>semina, quae cum sunt oculis inmissa leonum,</l>
    <l>pupillas interfodiunt acremque dolorem</l>
    <l>praebent, ut nequeant contra durare feroces,</l>
    <l>cum tamen haec nostras acies nil laedere possint,</l>
    <l>aut quia non penetrant aut quod penetrantibus illis</l>
    <l>exitus ex oculis liber datur, in remorando</l>
    <l>laedere ne possint ex ulla lumina parte.</l>
    <l>Nunc age, quae moveant animum res accipe, et unde</l>
    <l>quae veniunt veniant in mentem percipe paucis.</l>
    <l>principio hoc dico, rerum simulacra vagari</l>
    <l>multa modis multis in cunctas undique partis</l>
    <l>tenvia, quae facile inter se iunguntur in auris,</l>
    <l>obvia cum veniunt, ut aranea bratteaque auri.</l>
    <l>quippe etenim multo magis haec sunt tenvia textu</l>
    <l>quam quae percipiunt oculos visumque lacessunt,</l>
    <l>corporis haec quoniam penetrant per rara cientque</l>
    <l>tenvem animi naturam intus sensumque lacessunt.</l>
    <l>Centauros itaque et Scyllarum membra videmus</l>
    <l>Cerbereasque canum facies simulacraque eorum</l>
    <l>quorum morte obita tellus amplectitur ossa;</l>
    <l>omnigenus quoniam passim simulacra feruntur,</l>
    <l>partim sponte sua quae fiunt are in ipso,</l>
    <l>partim quae variis ab rebus cumque recedunt</l>
    <l>et quae confiunt ex horum facta figuris.</l>
    <l>nam certe ex vivo Centauri non fit imago,</l>
    <l>nulla fuit quoniam talis natura animata;</l>
    <l>verum ubi equi atque hominis casu convenit imago,</l>
    <l>haerescit facile extemplo, quod diximus ante,</l>
    <l>propter subtilem naturam et tenvia texta.</l>
    <l>cetera de genere hoc eadem ratione creantur.</l>
    <l>quae cum mobiliter summa levitate feruntur,</l>
    <l>ut prius ostendi, facile uno commovet ictu</l>
    <l>quae libet una animum nobis subtilis imago;</l>
    <l>tenvis enim mens est et mire mobilis ipsa.</l>
    <l>haec fieri ut memoro, facile hinc cognoscere possis.</l>
    <l>quatinus hoc simile est illi, quod mente videmus</l>
    <l>atque oculis, simili fieri ratione necessest.</l>
    <l>Nunc igitur docui quoniam me forte leonum</l>
    <l>cernere per simulacra, oculos quae cumque lacessunt,</l>
    <l>scire licet mentem simili ratione moveri</l>
    <l>per simulacra leonum [et] cetera quae videt aeque</l>
    <l>nec minus atque oculi, nisi quod mage tenvia cernit.</l>
    <l>nec ratione alia, cum somnus membra profudit,</l>
    <l>mens animi vigilat, nisi quod simulacra lacessunt</l>
    <l>haec eadem nostros animos quae cum vigilamus,</l>
    <l>usque adeo, certe ut videamur cernere eum quem</l>
    <l>rellicta vita iam mors et terra potitast.</l>
    <l>hoc ideo fieri cogit natura, quod omnes</l>
    <l>corporis offecti sensus per membra quiescunt</l>
    <l>nec possunt falsum veris convincere rebus.</l>
    <l>praeterea meminisse iacet languetque sopore,</l>
    <l>nec dissentit eum mortis letique potitum</l>
    <l>iam pridem, quem mens vivom se cernere credit.</l>
    <l>quod super est, non est mirum simulacra moveri</l>
    <l>bracchiaque in numerum iactare et cetera membra;</l>
    <l>nam fit ut in somnis facere hoc videatur imago.</l>
    <l>quippe, ubi prima perit alioque est altera nata</l>
    <l>inde statu, prior hic gestum mutasse videtur.</l>
    <l>scilicet id fieri celeri ratione putandumst:</l>
    <l>tanta est mobilitas et rerum copia tanta</l>
    <l>tantaque sensibili quovis est tempore in uno</l>
    <l>copia particularum, ut possit suppeditare.</l>
    <l>Multaque in his rebus quaeruntur multaque nobis</l>
    <l>clarandumst, plane si res exponere avemus.</l>
    <l>quaeritur in primis quare, quod cuique libido</l>
    <l>venerit, extemplo mens cogitet eius id ipsum.</l>
    <l>anne voluntatem nostram simulacra tuentur</l>
    <l>et simul ac volumus nobis occurrit imago,</l>
    <l>si mare, si terram cordist, si denique caelum?</l>
    <l>conventus hominum, pompam, convivia, pugnas,</l>
    <l>omnia sub verbone creat natura paratque?</l>
    <l>cum praesertim aliis eadem in regione locoque</l>
    <l>longe dissimilis animus res cogitet omnis.</l>
    <l>quid porro, in numerum procedere cum simulacra</l>
    <l>cernimus in somnis et mollia membra movere,</l>
    <l>mollia mobiliter cum alternis bracchia mittunt</l>
    <l>et repetunt oculis gestum pede convenienti?</l>
    <l>scilicet arte madent simulacra et docta vagantur,</l>
    <l>nocturno facere ut possint in tempore ludos.</l>
    <l>an magis illud erit verum? quia tempore in uno,</l>
    <l>cum sentimus, id est cum vox emittitur una,</l>
    <l>tempora multa latent, ratio quae comperit esse,</l>
    <l>propterea fit uti quovis in tempore quaeque</l>
    <l>praesto sint simulacra locis in quisque parata.</l>
    <l>tanta est mobilitas et rerum copia tanta.</l>
    <l>hoc ubi prima perit alioque est altera nata</l>
    <l>inde statu, prior hic gestum mutasse videtur.</l>
    <l>et quia tenvia sunt, nisi quae contendit, acute</l>
    <l>cernere non potis est animus; proinde omnia quae sunt</l>
    <l>praeterea pereunt, nisi quae ex se[se] ipse paravit.</l>
    <l>ipse parat sese porro speratque futurum</l>
    <l>ut videat quod consequitur rem quamque: fit ergo.</l>
    <l>nonne vides oculos etiam, cum tenvia quae sunt</l>
    [praeterea pereunt, nisi quae ex se ipse paravit]
    <l>cernere coeperunt, contendere se atque parare,</l>
    <l>nec sine eo fieri posse ut cernamus acute?</l>
    <l>et tamen in rebus quoque apertis noscere possis,</l>
    <l>si non advertas animum, proinde esse quasi omni</l>
    <l>tempore semotum fuerit longeque remotum.</l>
    <l>cur igitur mirumst, animus si cetera perdit</l>
    <l>praeter quam quibus est in rebus deditus ipse?</l>
    <l>deinde adopinamur de signis maxima parvis</l>
    <l>ac nos in fraudem induimus frustraminis ipsi.</l>
    <l>Fit quoque ut inter dum non suppeditetur imago</l>
    <l>eiusdem generis, sed femina quae fuit ante,</l>
    <l>in manibus vir uti factus videatur adesse,</l>
    <l>aut alia ex alia facies aetasque sequatur.</l>
    <l>quod ne miremur sopor atque oblivia curant.</l>
    <l>Illud in his rebus vitium vehementer inesse</l>
    <l>effugere errorem vitareque praemetuenter,</l>
    <l>lumina ne facias oculorum clara creata,</l>
    <l>prospicere ut possimus, et ut proferre queamus</l>
    <l>proceros passus, ideo fastigia posse</l>
    <l>surarum ac feminum pedibus fundata plicari,</l>
    <l>bracchia tum porro validis ex apta lacertis</l>
    <l>esse manusque datas utraque [ex] parte ministras,</l>
    <l>ut facere ad vitam possemus quae foret usus.</l>
    <l>cetera de genere hoc inter quae cumque pretantur,</l>
    <l>omnia perversa praepostera sunt ratione,</l>
    <l>nil ideo quoniam natumst in corpore ut uti</l>
    <l>possemus, sed quod natumst id procreat usum.</l>
    <l>nec fuit ante videre oculorum lumina nata,</l>
    <l>nec dictis orare prius quam lingua creatast,</l>
    <l>sed potius longe linguae praecessit origo</l>
    <l>sermonem multoque creatae sunt prius aures</l>
    <l>quam sonus est auditus, et omnia denique membra</l>
    <l>ante fuere, ut opinor, eorum quam foret usus;</l>
    <l>haud igitur potuere utendi crescere causa.</l>
    <l>at contra conferre manu certamina pugnae</l>
    <l>et lacerare artus foedareque membra cruore</l>
    <l>ante fuit multo quam lucida tela volarent,</l>
    <l>et volnus vitare prius natura cogit</l>
    <l>quam daret obiectum parmai laeva per artem.</l>
    <l>scilicet et fessum corpus mandare quieti</l>
    <l>multo antiquius est quam lecti mollia strata,</l>
    <l>et sedare sitim prius est quam pocula natum.</l>
    <l>haec igitur possunt utendi cognita causa</l>
    <l>credier, ex usu quae sunt vitaque reperta.</l>
    <l>illa quidem seorsum sunt omnia, quae prius ipsa</l>
    <l>nata dedere suae post notitiam utilitatis.</l>
    <l>quo genere in primis sensus et membra videmus;</l>
    <l>quare etiam atque etiam procul est ut credere possis</l>
    <l>utilitatis ob officium potuisse creari.</l>
    <l>Illud item non est mirandum, corporis ipsa</l>
    <l>quod natura cibum quaerit cuiusque animantis.</l>
    <l>quippe etenim fluere atque recedere corpora rebus</l>
    <l>multa modis multis docui, sed plurima debent</l>
    <l>ex animalibus; [quae] quia sunt exercita motu,</l>
    <l>multa per os exhalantur, cum languida anhelant,</l>
    <l>multaque per sudorem ex alto pressa feruntur.</l>
    <l>his igitur rebus rarescit corpus et omnis</l>
    <l>subruitur natura, dolor quam consequitur rem.</l>
    <l>propterea capitur cibus, ut suffulciat artus</l>
    <l>et recreet vires inter datus, atque patentem</l>
    <l>per membra ac venas ut amorem opturet edendi.</l>
    <l>umor item discedit in omnia quae loca cumque</l>
    <l>poscunt umorem; glomerataque multa vaporis</l>
    <l>corpora, quae stomacho praebent incendia nostro,</l>
    <l>dissupat adveniens liquor ac restinguit ut ignem,</l>
    <l>urere ne possit calor amplius aridus artus.</l>
    <l>sic igitur tibi anhela sitis de corpore nostro</l>
    <l>abluitur, sic expletur ieiuna cupido.</l>
    <l>Nunc qui fiat uti passus proferre queamus,</l>
    <l>cum volumus, quareque datum sit membra movere</l>
    <l>et quae res tantum hoc oneris protrudere nostri</l>
    <l>corporis insuerit, dicam: tu percipe dicta.</l>
    <l>dico animo nostro primum simulacra meandi</l>
    <l>accidere atque animum pulsare, ut diximus ante.</l>
    <l>inde voluntas fit; neque enim facere incipit ullam</l>
    <l>rem quisquam, [quam] mens providit quid velit ante.</l>
    <l>id quod providet, illius rei constat imago,</l>
    <l>ergo animus cum sese ita commovet ut velit ire</l>
    <l>inque gredi, ferit extemplo quae in corpore toto</l>
    <l>per membra atque artus animai dissita vis est;</l>
    <l>et facilest factu, quoniam coniuncta tenetur.</l>
    <l>inde ea proporro corpus ferit, atque ita tota</l>
    <l>paulatim moles protruditur atque movetur.</l>
    <l>praeterea tum rarescit quoque corpus et ar,</l>
    <l>scilicet ut debet qui semper mobilis extat,</l>
    <l>per patefacta venit penetratque foramina largus,</l>
    <l>et dispargitur ad partis ita quasque minutas</l>
    <l>corporis. hic igitur rebus fit utrimque duabus,</l>
    <l>corpus ut ac navis velis ventoque feratur.</l>
    <l>nec tamen illud in his rebus mirabile constat,</l>
    <l>tantula quod tantum corpus corpuscula possunt</l>
    <l>contorquere et onus totum convertere nostrum;</l>
    <l>quippe etenim ventus subtili corpore tenvis</l>
    <l>trudit agens magnam magno molimine navem</l>
    <l>et manus una regit quanto vis impete euntem</l>
    <l>atque gubernaclum contorquet quo libet unum,</l>
    <l>multaque per trocleas et tympana pondere magno</l>
    <l>commovet atque levi sustollit machina nisu.</l>
    <l>Nunc quibus ille modis somnus per membra quietem</l>
    <l>inriget atque animi curas e pectore solvat,</l>
    <l>suavidicis potius quom multis versibus edam,</l>
    <l>parvus ut est cycni melior canor, ille gruum quam</l>
    <l>clamor in aetheriis dispersus nubibus austri.</l>
    <l>tu mihi da tenuis auris animumque sagacem,</l>
    <l>ne fieri negites quae dicam posse retroque</l>
    <l>vera repulsanti discedas pectore dicta,</l>
    <l>tutemet in culpa cum sis neque cernere possis.</l>
    <l>Principio somnus fit ubi est distracta per artus</l>
    <l>vis animae partimque foras eiecta recessit</l>
    <l>et partim contrusa magis concessit in altum;</l>
    <l>dissoluuntur enim tum demum membra fluuntque.</l>
    <l>nam dubium non est, animai quin opera sit</l>
    <l>sensus hic in nobis, quem cum sopor inpedit esse,</l>
    <l>tum nobis animam perturbatam esse putandumst</l>
    <l>eiectamque foras, non omnem; namque iaceret</l>
    <l>aeterno corpus perfusum frigore leti.</l>
    <l>quippe ubi nulla latens animai pars remaneret</l>
    <l>in membris, cinere ut multa latet obrutus ignis,</l>
    <l>unde reconflari sensus per membra repente</l>
    <l>possit, ut ex igni caeco consurgere flamma?</l>
    <l>Sed quibus haec rebus novitas confiat et unde</l>
    <l>perturbari anima et corpus languescere possit,</l>
    <l>expediam: tu fac ne ventis verba profundam.</l>
    <l>Principio externa corpus de parte necessum est,</l>
    <l>ariis quoniam vicinum tangitur auris,</l>
    <l>tundier atque eius crebro pulsarier ictu,</l>
    <l>proptereaque fere res omnes aut corio sunt</l>
    <l>aut etiam conchis aut callo aut cortice tectae.</l>
    <l>interiorem etiam partem spirantibus ar</l>
    <l>verberat hic idem, cum ducitur atque reflatur.</l>
    <l>quare utrimque secus cum corpus vapulet et cum</l>
    <l>perveniant plagae per parva foramina nobis</l>
    <l>corporis ad primas partis elementaque prima,</l>
    <l>fit quasi paulatim nobis per membra ruina.</l>
    <l>conturbantur enim positurae principiorum</l>
    <l>corporis atque animi. fit uti pars inde animai</l>
    <l>eliciatur et introrsum pars abdita cedat,</l>
    <l>pars etiam distracta per artus non queat esse</l>
    <l>coniuncta inter se neque motu mutua fungi;</l>
    <l>inter enim saepit coetus natura viasque.</l>
    <l>ergo sensus abit mutatis motibus alte.</l>
    <l>et quoniam non est quasi quod suffulciat artus,</l>
    <l>debile fit corpus languescuntque omnia membra,</l>
    <l>bracchia palpebraeque cadunt poplitesque cubanti</l>
    <l>saepe tamen summittuntur virisque resolvunt.</l>
    <l>Deinde cibum sequitur somnus, quia, quae facit ar,</l>
    <l>haec eadem cibus, in venas dum diditur omnis,</l>
    <l>efficit. et multo sopor ille gravissimus exstat,</l>
    <l>quem satur aut lassus capias, quia plurima tum se</l>
    <l>corpora conturbant magno contusa labore.</l>
    <l>fit ratione eadem coniectus parte animai</l>
    <l>altior atque foras eiectus largior eius,</l>
    <l>et divisior inter se ac distractior intus.</l>
    <l>Et quo quisque fere studio devinctus adhaeret</l>
    <l>aut quibus in rebus multum sumus ante morati</l>
    <l>atque in ea ratione fuit contenta magis mens,</l>
    <l>in somnis eadem plerumque videmur obire:</l>
    <l>causidici causas agere et componere leges,</l>
    <l>induperatores pugnare ac proelia obire,</l>
    <l>nautae contractum cum ventis degere bellum,</l>
    <l>nos agere hoc autem et naturam quaerere rerum</l>
    <l>semper et inventam patriis exponere chartis.</l>
    <l>cetera sic studia atque artes plerumque videntur</l>
    <l>in somnis animos hominum frustrata tenere.</l>
    <l>et qui cumque dies multos ex ordine ludis</l>
    <l>adsiduas dederunt operas, plerumque videmus,</l>
    <l>cum iam destiterunt ea sensibus usurpare,</l>
    <l>relicuas tamen esse vias in mente patentis,</l>
    <l>qua possint eadem rerum simulacra venire;</l>
    <l>per multos itaque illa dies eadem obversantur</l>
    <l>ante oculos, etiam vigilantes ut videantur</l>
    <l>cernere saltantis et mollia membra moventis</l>
    <l>et citharae liquidum carmen chordasque loquentis</l>
    <l>auribus accipere et consessum cernere eundem</l>
    <l>scenaique simul varios splendere decores.</l>
    <l>usque adeo magni refert studium atque voluntas,</l>
    <l>et quibus in rebus consuerint esse operati</l>
    <l>non homines solum sed vero animalia cuncta.</l>
    <l>quippe videbis equos fortis, cum membra iacebunt,</l>
    <l>in somnis sudare tamen spirareque semper</l>
    <l>et quasi de palma summas contendere viris</l>
    <l>aut quasi carceribus patefactis [edere voces></l>
    <l>venantumque canes in molli saepe quiete</l>
    <l>iactant crura tamen subito vocisque repente</l>
    <l>mittunt et crebro redducunt naribus auras.</l>
    <l>ut vestigia si teneant inventa ferarum,</l>
    <l>expergefactique secuntur inania saepe</l>
    <l>cervorum simulacra, fugae quasi dedita cernant,</l>
    <l>donec discussis redeant erroribus ad se.</l>
    <l>at consueta domi catulorum blanda propago</l>
    <l>discutere et corpus de terra corripere instant,</l>
    [iactant crura tamen subito vocisque repente
    <l>mittunt et crebro redducunt naribus auras</l>
    <l>ut vestigia si teneant inventa ferarum</l>
    <l>expergefactique secuntur inania saepe]</l>
    <l>proinde quasi ignotas facies atque ora tuantur.</l>
    <l>et quo quaeque magis sunt aspera seminiorum,</l>
    <l>tam magis in somnis eadem saevire necessust.</l>
    <l>at variae fugiunt volucres pinnisque repente</l>
    <l>sollicitant divom nocturno tempore lucos,</l>
    <l>accipitres somno in leni si proelia pugnas</l>
    <l>edere sunt persectantes visaeque volantes.</l>
    <l>porro hominum mentes, magnis quae motibus edunt</l>
    <l>magna, itidem saepe in somnis faciuntque geruntque,</l>
    <l>reges expugnant, capiuntur, proelia miscent,</l>
    <l>tollunt clamorem, quasi si iugulentur ibidem.</l>
    <l>multi depugnant gemitusque doloribus edunt</l>
    <l>et quasi pantherae morsu saevive leonis</l>
    <l>mandantur, magnis clamoribus omnia complent.</l>
    <l>multi de magnis per somnum rebus loquuntur</l>
    <l>indicioque sui facti persaepe fuere.</l>
    <l>multi mortem obeunt. multi, de montibus altis</l>
    <l>ut quasi praecipitent ad terram corpore toto,</l>
    <l>exterruntur et ex somno quasi mentibus capti</l>
    <l>vix ad se redeunt permoti corporis aestu.</l>
    <l>flumen item sitiens aut fontem propter amoenum</l>
    <l>adsidet et totum prope faucibus occupat amnem.</l>
    <l>puri saepe lacum propter si ac dolia curta</l>
    <l>somno devincti credunt se extollere vestem,</l>
    <l>totius umorem saccatum corporis fundunt,</l>
    <l>cum Babylonica magnifico splendore rigantur.</l>
    <l>tum quibus aetatis freta primitus insinuatur</l>
    <l>semen, ubi ipsa dies membris matura creavit,</l>
    <l>conveniunt simulacra foris e corpore quoque,</l>
    <l>nuntia praeclari voltus pulchrique coloris,</l>
    <l>qui ciet inritans loca turgida semine multo,</l>
    <l>ut quasi transactis saepe omnibus rebus profundant</l>
    <l>fluminis ingentis fluctus vestemque cruentent.</l>
    <l>Sollicitatur id [in] nobis, quod diximus ante,</l>
    <l>semen, adulta aetas cum primum roborat artus.</l>
    <l>namque alias aliud res commovet atque lacessit;</l>
    <l>ex homine humanum semen ciet una hominis vis.</l>
    <l>quod simul atque suis eiectum sedibus exit,</l>
    <l>per membra atque artus decedit corpore toto,</l>
    <l>in loca conveniens nervorum certa cietque</l>
    <l>continuo partis genitalis corporis ipsas.</l>
    <l>inritata tument loca semine fitque voluntas</l>
    <l>eicere id quo se contendit dira lubido,</l>
    [incitat inritans loca turgida semine multo]
    <l>idque petit corpus, mens unde est saucia amore;</l>
    <l>namque omnes plerumque cadunt in vulnus et illam</l>
    <l>emicat in partem sanguis, unde icimur ictu,</l>
    <l>et si comminus est, hostem ruber occupat umor.</l>
    <l>sic igitur Veneris qui telis accipit ictus,</l>
    <l>sive puer membris muliebribus hunc iaculatur</l>
    <l>seu mulier toto iactans e corpore amorem,</l>
    <l>unde feritur, eo tendit gestitque coire</l>
    <l>t iacere umorem in corpus de corpore ductum;</l>
    <l>namque voluptatem praesagit muta cupido.</l>
    <l>Haec Venus est nobis; hinc autemst nomen Amoris,</l>
    <l>hinc illaec primum Veneris dulcedinis in cor</l>
    <l>stillavit gutta et successit frigida cura;</l>
    <l>nam si abest quod ames, praesto simulacra tamen sunt</l>
    <l>illius et nomen dulce obversatur ad auris.</l>
    <l>sed fugitare decet simulacra et pabula amoris</l>
    <l>absterrere sibi atque alio convertere mentem</l>
    <l>et iacere umorem coniectum in corpora quaeque</l>
    <l>nec retinere semel conversum unius amore</l>
    <l>et servare sibi curam certumque dolorem;</l>
    <l>ulcus enim vivescit et inveterascit alendo</l>
    <l>inque dies gliscit furor atque aerumna gravescit,</l>
    <l>si non prima novis conturbes volnera plagis</l>
    <l>volgivagaque vagus Venere ante recentia cures</l>
    <l>aut alio possis animi traducere motus.</l>
    <l>Nec Veneris fructu caret is qui vitat amorem,</l>
    <l>sed potius quae sunt sine poena commoda sumit;</l>
    <l>nam certe purast sanis magis inde voluptas</l>
    <l>quam miseris; etenim potiundi tempore in ipso</l>
    <l>fluctuat incertis erroribus ardor amantum</l>
    <l>nec constat quid primum oculis manibusque fruantur.</l>
    <l>quod petiere, premunt arte faciuntque dolorem</l>
    <l>corporis et dentes inlidunt saepe labellis</l>
    <l>osculaque adfigunt, quia non est pura voluptas</l>
    <l>et stimuli subsunt, qui instigant laedere id ipsum,</l>
    <l>quod cumque est, rabies unde illaec germina surgunt.</l>
    <l>sed leviter poenas frangit Venus inter amorem</l>
    <l>blandaque refrenat morsus admixta voluptas.</l>
    <l>namque in eo spes est, unde est ardoris origo,</l>
    <l>restingui quoque posse ab eodem corpore flammam.</l>
    <l>quod fieri contra totum natura repugnat;</l>
    <l>unaque res haec est, cuius quam plurima habemus,</l>
    <l>tam magis ardescit dira cuppedine pectus.</l>
    <l>nam cibus atque umor membris adsumitur intus;</l>
    <l>quae quoniam certas possunt obsidere partis,</l>
    <l>hoc facile expletur laticum frugumque cupido.</l>
    <l>ex hominis vero facie pulchroque colore</l>
    <l>nil datur in corpus praeter simulacra fruendum</l>
    <l>tenvia; quae vento spes raptast saepe misella.</l>
    <l>ut bibere in somnis sitiens quom quaerit et umor</l>
    <l>non datur, ardorem qui membris stinguere possit,</l>
    <l>sed laticum simulacra petit frustraque laborat</l>
    <l>in medioque sitit torrenti flumine potans,</l>
    <l>sic in amore Venus simulacris ludit amantis,</l>
    <l>nec satiare queunt spectando corpora coram</l>
    <l>nec manibus quicquam teneris abradere membris</l>
    <l>possunt errantes incerti corpore toto.</l>
    <l>denique cum membris conlatis flore fruuntur</l>
    <l>aetatis, iam cum praesagit gaudia corpus</l>
    <l>atque in eost Venus ut muliebria conserat arva,</l>
    <l>adfigunt avide corpus iunguntque salivas</l>
    <l>oris et inspirant pressantes dentibus ora,</l>
    <l>ne quiquam, quoniam nihil inde abradere possunt</l>
    <l>nec penetrare et abire in corpus corpore toto;</l>
    <l>nam facere inter dum velle et certare videntur.</l>
    <l>usque adeo cupide in Veneris compagibus haerent,</l>
    <l>membra voluptatis dum vi labefacta liquescunt.</l>
    <l>tandem ubi se erupit nervis coniecta cupido,</l>
    <l>parva fit ardoris violenti pausa parumper.</l>
    <l>inde redit rabies eadem et furor ille revisit,</l>
    <l>cum sibi quod cupiant ipsi contingere quaerunt,</l>
    <l>nec reperire malum id possunt quae machina vincat.</l>
    <l>usque adeo incerti tabescunt volnere caeco.</l>
    <l>Adde quod absumunt viris pereuntque labore,</l>
    <l>adde quod alterius sub nutu degitur aetas,</l>
    <l>languent officia atque aegrotat fama vacillans.</l>
    <l>labitur interea res et Babylonia fiunt</l>
    <l>unguenta et pulchra in pedibus Sicyonia rident,</l>
    <l>scilicet et grandes viridi cum luce zmaragdi</l>
    <l>auro includuntur teriturque thalassina vestis</l>
    <l>adsidue et Veneris sudorem exercita potat.</l>
    <l>et bene parta patrum fiunt anademata, mitrae,</l>
    <l>inter dum in pallam atque Alidensia Ciaque vertunt.</l>
    <l>eximia veste et victu convivia, ludi,</l>
    <l>pocula crebra, unguenta, coronae, serta parantur,</l>
    <l>ne quiquam, quoniam medio de fonte leporum</l>
    <l>surgit amari aliquid, quod in ipsis floribus angat,</l>
    <l>aut cum conscius ipse animus se forte remordet</l>
    <l>desidiose agere aetatem lustrisque perire,</l>
    <l>aut quod in ambiguo verbum iaculata reliquit,</l>
    <l>quod cupido adfixum cordi vivescit ut ignis,</l>
    <l>aut nimium iactare oculos aliumve tueri</l>
    <l>quod putat in voltuque videt vestigia risus.</l>
    <l>Atque in amore mala haec proprio summeque secundo</l>
    <l>inveniuntur; in adverso vero atque inopi sunt,</l>
    <l>prendere quae possis oculorum lumine operto.</l>
    <l>innumerabilia; ut melius vigilare sit ante,</l>
    <l>qua docui ratione, cavereque, ne inliciaris.</l>
    <l>nam vitare, plagas in amoris ne iaciamur,</l>
    <l>non ita difficile est quam captum retibus ipsis</l>
    <l>exire et validos Veneris perrumpere nodos.</l>
    <l>et tamen implicitus quoque possis inque peditus</l>
    <l>effugere infestum, nisi tute tibi obvius obstes</l>
    <l>et praetermittas animi vitia omnia primum</l>
    <l>aut quae corporis sunt eius, quam praepetis ac vis.</l>
    <l>nam faciunt homines plerumque cupidine caeci</l>
    <l>et tribuunt ea quae non sunt his commoda vere.</l>
    <l>multimodis igitur pravas turpisque videmus</l>
    <l>esse in deliciis summoque in honore vigere.</l>
    <l>atque alios alii inrident Veneremque suadent</l>
    <l>ut placent, quoniam foedo adflictentur amore,</l>
    <l>nec sua respiciunt miseri mala maxima saepe.</l>
    <l>nigra melichrus est, inmunda et fetida acosmos,</l>
    <l>caesia Palladium, nervosa et lignea dorcas,</l>
    <l>parvula, pumilio, chariton mia, tota merum sal,</l>
    <l>magna atque inmanis cataplexis plenaque honoris.</l>
    <l>balba loqui non quit, traulizi, muta pudens est;</l>
    <l>at flagrans, odiosa, loquacula Lampadium fit.</l>
    <l>ischnon eromenion tum fit, cum vivere non quit</l>
    <l>prae macie; rhadine verost iam mortua tussi.</l>
    <l>at nimia et mammosa Ceres est ipsa ab Iaccho,</l>
    <l>simula Silena ac Saturast, labeosa philema.</l>
    <l>cetera de genere hoc longum est si dicere coner.</l>
    <l>sed tamen esto iam quantovis oris honore,</l>
    <l>cui Veneris membris vis omnibus exoriatur;</l>
    <l>nempe aliae quoque sunt; nempe hac sine viximus ante;</l>
    <l>nempe eadem facit et scimus facere omnia turpi</l>
    <l>et miseram taetris se suffit odoribus ipsa,</l>
    <l>quam famulae longe fugitant furtimque cachinnant.</l>
    <l>at lacrimans exclusus amator limina saepe</l>
    <l>floribus et sertis operit postisque superbos</l>
    <l>unguit amaracino et foribus miser oscula figit;</l>
    <l>quem si iam ammissum venientem offenderit aura</l>
    <l>una modo, causas abeundi quaerat honestas</l>
    <l>et meditata diu cadat alte sumpta querella</l>
    <l>stultitiaque ibi se damnet, tribuisse quod illi</l>
    <l>plus videat quam mortali concedere par est.</l>
    <l>nec Veneres nostras hoc fallit; quo magis ipsae</l>
    <l>omnia summo opere hos vitae poscaenia celant,</l>
    <l>quos retinere volunt adstrictosque esse in amore,</l>
    <l>ne quiquam, quoniam tu animo tamen omnia possis</l>
    <l>protrahere in lucem atque omnis inquirere risus</l>
    <l>et, si bello animost et non odiosa, vicissim</l>
    <l>praetermittere [et] humanis concedere rebus.</l>
    <l>Nec mulier semper ficto suspirat amore,</l>
    <l>quae conplexa viri corpus cum corpore iungit</l>
    <l>et tenet adsuctis umectans oscula labris;</l>
    <l>nam facit ex animo saepe et communia quaerens</l>
    <l>gaudia sollicitat spatium decurrere amoris.</l>
    <l>nec ratione alia volucres armenta feraeque</l>
    <l>et pecudes et equae maribus subsidere possent,</l>
    <l>si non, ipsa quod illarum subat, ardet abundans</l>
    <l>natura et Venerem salientum laeta retractat.</l>
    <l>nonne vides etiam quos mutua saepe voluptas</l>
    <l>vinxit, ut in vinclis communibus excrucientur,</l>
    <l>in triviis cum saepe canes discedere aventis</l>
    <l>divorsi cupide summis ex viribus tendunt,</l>
    <l>quom interea validis Veneris compagibus haerent?</l>
    <l>quod facerent numquam, nisi mutua gaudia nossent,</l>
    <l>quae iacere in fraudem possent vinctosque tenere.</l>
    <l>quare etiam atque etiam, ut dico, est communis voluptas.</l>
    <l>Et commiscendo quom semine forte virilem</l>
    <l>femina vim vicit subita vi corripuitque,</l>
    <l>tum similes matrum materno semine fiunt,</l>
    <l>ut patribus patrio. sed quos utriusque figurae</l>
    <l>esse vides, iuxtim miscentes vulta parentum,</l>
    <l>corpore de patrio et materno sanguine crescunt,</l>
    <l>semina cum Veneris stimulis excita per artus</l>
    <l>obvia conflixit conspirans mutuus ardor,</l>
    <l>et neque utrum superavit eorum nec superatumst.</l>
    <l>fit quoque ut inter dum similes existere avorum</l>
    <l>possint et referant proavorum saepe figuras,</l>
    <l>propterea quia multa modis primordia multis</l>
    <l>mixta suo celant in corpore saepe parentis,</l>
    <l>quae patribus patres tradunt a stirpe profecta.</l>
    <l>inde Venus varia producit sorte figuras,</l>
    <l>maiorumque refert voltus vocesque comasque;</l>
    <l>quandoquidem nihilo magis haec [de] semine certo</l>
    <l>fiunt quam facies et corpora membraque nobis.</l>
    <l>et muliebre oritur patrio de semine saeclum</l>
    <l>maternoque mares existunt corpore creti;</l>
    <l>semper enim partus duplici de semine constat,</l>
    <l>atque utri similest magis id quod cumque creatur,</l>
    <l>eius habet plus parte aequa; quod cernere possis,</l>
    <l>sive virum suboles sivest muliebris origo.</l>
    <l>Nec divina satum genitalem numina cuiquam</l>
    <l>absterrent, pater a gnatis ne dulcibus umquam</l>
    <l>appelletur et ut sterili Venere exigat aevom;</l>
    <l>quod plerumque putant et multo sanguine maesti</l>
    <l>conspergunt aras adolentque altaria donis,</l>
    <l>ut gravidas reddant uxores semine largo;</l>
    <l>ne quiquam divom numen sortisque fatigant;</l>
    <l>nam steriles nimium crasso sunt semine partim,</l>
    <l>et liquido praeter iustum tenuique vicissim.</l>
    <l>tenve locis quia non potis est adfigere adhaesum,</l>
    <l>liquitur extemplo et revocatum cedit abortu.</l>
    <l>crassius hinc porro quoniam concretius aequo</l>
    <l>mittitur, aut non tam prolixo provolat ictu</l>
    <l>aut penetrare locos aeque nequit aut penetratum</l>
    <l>aegre admiscetur muliebri semine semen.</l>
    <l>nam multum harmoniae Veneris differre videntur.</l>
    <l>atque alias alii complent magis ex aliisque</l>
    <l>succipiunt aliae pondus magis inque gravescunt.</l>
    <l>et multae steriles Hymenaeis ante fuerunt</l>
    <l>pluribus et nactae post sunt tamen unde puellos</l>
    <l>suscipere et partu possent ditescere dulci.</l>
    <l>et quibus ante domi fecundae saepe nequissent</l>
    <l>uxoris parere, inventast illis quoque compar</l>
    <l>natura, ut possent gnatis munire senectam.</l>
    <l>usque adeo magni refert, ut semina possint</l>
    <l>seminibus commisceri genitaliter apta</l>
    <l>crassaque conveniant liquidis et liquida crassis.</l>
    <l>atque in eo refert quo victu vita colatur;</l>
    <l>namque aliis rebus concrescunt semina membris</l>
    <l>atque aliis extenvantur tabentque vicissim.</l>
    <l>et quibus ipsa modis tractetur blanda voluptas.</l>
    <l>id quoque permagni refert; nam more ferarum</l>
    <l>quadrupedumque magis ritu plerumque putantur</l>
    <l>concipere uxores, quia sic loca sumere possunt</l>
    <l>pectoribus positis sublatis semina lumbis.</l>
    <l>nec molles opus sunt motus uxoribus hilum.</l>
    <l>nam mulier prohibet se concipere atque repugnat,</l>
    <l>clunibus ipsa viri Venerem si laeta retractat</l>
    <l>atque exossato ciet omni pectore fluctus;</l>
    <l>eicit enim sulcum recta regione viaque</l>
    <l>vomeris atque locis avertit seminis ictum.</l>
    <l>idque sua causa consuerunt scorta moveri,</l>
    <l>ne complerentur crebro gravidaeque iacerent,</l>
    <l>et simul ipsa viris Venus ut concinnior esset;</l>
    <l>coniugibus quod nil nostris opus esse videtur.</l>
    <l>Nec divinitus inter dum Venerisque sagittis</l>
    <l>deteriore fit ut forma muliercula ametur;</l>
    <l>nam facit ipsa suis inter dum femina factis</l>
    <l>morigerisque modis et munde corpore culto,</l>
    <l>ut facile insuescat secum [te] degere vitam.</l>
    <l>quod super est, consuetudo concinnat amorem;</l>
    <l>nam leviter quamvis quod crebro tunditur ictu,</l>
    <l>vincitur in longo spatio tamen atque labascit.</l>
    <l>nonne vides etiam guttas in saxa cadentis</l>
    <l>umoris longo in spatio pertundere saxa?</l>
  </verse>
  <chapter label="Liber Tertius">Liber Quintus</chapter>
  <verse>
    <l>Quis potis est dignum pollenti pectore carmen</l>
    <l>condere pro rerum maiestate hisque repertis?</l>
    <l>quisve valet verbis tantum, qui fingere laudes</l>
    <l>pro meritis eius possit, qui talia nobis</l>
    <l>pectore parta suo quaesitaque praemia liquit?</l>
    <l>nemo, ut opinor, erit mortali corpore cretus.</l>
    <l>nam si, ut ipsa petit maiestas cognita rerum,</l>
    <l>dicendum est, deus ille fuit, deus, inclyte Memmi,</l>
    <l>qui princeps vitae rationem invenit eam quae</l>
    <l>nunc appellatur sapientia, quique per artem</l>
    <l>fluctibus et tantis vitam tantisque tenebris</l>
    <l>in tam tranquillo et tam clara luce locavit.</l>
    <l>confer enim divina aliorum antiqua reperta.</l>
    <l>namque Ceres fertur fruges Liberque liquoris</l>
    <l>vitigeni laticem mortalibus instituisse;</l>
    <l>cum tamen his posset sine rebus vita manere,</l>
    <l>ut fama est aliquas etiam nunc vivere gentis.</l>
    <l>at bene non poterat sine puro pectore vivi;</l>
    <l>quo magis hic merito nobis deus esse videtur,</l>
    <l>ex quo nunc etiam per magnas didita gentis</l>
    <l>dulcia permulcent animos solacia vitae.</l>
    <l>Herculis antistare autem si facta putabis,</l>
    <l>longius a vera multo ratione ferere.</l>
    <l>quid Nemeaeus enim nobis nunc magnus hiatus</l>
    <l>ille leonis obesset et horrens Arcadius sus,</l>
    <l>tanto opere officerent nobis Stymphala colentes?</l>
    <l>denique quid Cretae taurus Lernaeaque pestis</l>
    <l>hydra venenatis posset vallata colubris?</l>
    <l>quidve tripectora tergemini vis Geryonai</l>
    <l>et Diomedis equi spirantes naribus ignem</l>
    <l>Thracia Bistoniasque plagas atque Ismara propter</l>
    <l>aureaque Hesperidum servans fulgentia mala,</l>
    <l>asper, acerba tuens, immani corpore serpens</l>
    <l>arboris amplexus stirpes? quid denique obesset</l>
    <l>propter Atlanteum litus pelagique severa,</l>
    <l>quo neque noster adit quisquam nec barbarus audet?</l>
    <l>cetera de genere hoc quae sunt portenta perempta,</l>
    <l>si non victa forent, quid tandem viva nocerent?</l>
    <l>nil, ut opinor: ita ad satiatem terra ferarum</l>
    <l>nunc etiam scatit et trepido terrore repleta est</l>
    <l>per nemora ac montes magnos silvasque profundas;</l>
    <l>quae loca vitandi plerumque est nostra potestas.</l>
    <l>at nisi purgatumst pectus, quae proelia nobis</l>
    <l>atque pericula tumst ingratis insinuandum!</l>
    <l>quantae tum scindunt hominem cuppedinis acres</l>
    <l>sollicitum curae quantique perinde timores!</l>
    <l>quidve superbia spurcitia ac petulantia? quantas</l>
    <l>efficiunt clades! quid luxus desidiaeque?</l>
    <l>haec igitur qui cuncta subegerit ex animoque</l>
    <l>expulerit dictis, non armis, nonne decebit</l>
    <l>hunc hominem numero divom dignarier esse?</l>
    <l>cum bene praesertim multa ac divinitus ipsis</l>
    <l>iam mortalibus e divis dare dicta suerit</l>
    <l>atque omnem rerum naturam pandere dictis.</l>
    <l>Cuius ego ingressus vestigia dum rationes</l>
    <l>persequor ac doceo dictis, quo quaeque creata</l>
    <l>foedere sint, in eo quam sit durare necessum</l>
    <l>nec validas valeant aevi rescindere leges,</l>
    <l>quo genere in primis animi natura reperta est</l>
    <l>nativo primum consistere corpore creta,</l>
    <l>nec posse incolumem magnum durare per aevum,</l>
    <l>sed simulacra solere in somnis fallere mentem,</l>
    <l>cernere cum videamur eum quem vita reliquit,</l>
    <l>quod super est, nunc huc rationis detulit ordo,</l>
    <l>ut mihi mortali consistere corpore mundum</l>
    <l>nativomque simul ratio reddunda sit esse;</l>
    <l>et quibus ille modis congressus materiai</l>
    <l>fundarit terram caelum mare sidera solem</l>
    <l>lunaique globum; tum quae tellure animantes</l>
    <l>extiterint, et quae nullo sint tempore natae;</l>
    <l>quove modo genus humanum variante loquella</l>
    <l>coeperit inter se vesci per nomina rerum;</l>
    <l>et quibus ille modis divom metus insinuarit</l>
    <l>pectora, terrarum qui in orbi sancta tuetur</l>
    <l>fana lacus lucos aras simulacraque divom.</l>
    <l>praeterea solis cursus lunaeque meatus</l>
    <l>expediam qua vi flectat natura gubernans;</l>
    <l>ne forte haec inter caelum terramque reamur</l>
    <l>libera sponte sua cursus lustrare perennis,</l>
    <l>morigera ad fruges augendas atque animantis,</l>
    <l>neve aliqua divom volvi ratione putemus.</l>
    <l>nam bene qui didicere deos securum agere aevom,</l>
    <l>si tamen interea mirantur qua ratione</l>
    <l>quaeque geri possint, praesertim rebus in illis</l>
    <l>quae supera caput aetheriis cernuntur in oris,</l>
    <l>rursus in antiquas referuntur religiones</l>
    <l>et dominos acris adsciscunt, omnia posse</l>
    <l>quos miseri credunt, ignari quid queat esse,</l>
    <l>quid nequeat, finita potestas denique cuique</l>
    <l>qua nam sit ratione atque alte terminus haerens.</l>
    <l>Quod super est, ne te in promissis plura moremur,</l>
    <l>principio maria ac terras caelumque tuere;</l>
    <l>quorum naturam triplicem, tria corpora, Memmi,</l>
    <l>tris species tam dissimilis, tria talia texta,</l>
    <l>una dies dabit exitio, multosque per annos</l>
    <l>sustentata ruet moles et machina mundi.</l>
    <l>nec me animi fallit quam res nova miraque menti</l>
    <l>accidat exitium caeli terraeque futurum,</l>
    <l>et quam difficile id mihi sit pervincere dictis;</l>
    <l>ut fit ubi insolitam rem adportes auribus ante</l>
    <l>nec tamen hanc possis oculorum subdere visu</l>
    <l>nec iacere indu manus, via qua munita fidei</l>
    <l>proxima fert humanum in pectus templaque mentis.</l>
    <l>sed tamen effabor. dictis dabit ipsa fidem res</l>
    <l>forsitan et graviter terrarum motibus ortis</l>
    <l>omnia conquassari in parvo tempore cernes.</l>
    <l>quod procul a nobis flectat fortuna gubernans,</l>
    <l>et ratio potius quam res persuadeat ipsa</l>
    <l>succidere horrisono posse omnia victa fragore.</l>
    <l>Qua prius adgrediar quam de re fundere fata</l>
    <l>sanctius et multo certa ratione magis quam</l>
    <l>Pythia quae tripode a Phoebi lauroque profatur,</l>
    <l>multa tibi expediam doctis solacia dictis;</l>
    <l>religione refrenatus ne forte rearis</l>
    <l>terras et solem et caelum, mare sidera lunam,</l>
    <l>corpore divino debere aeterna manere,</l>
    <l>proptereaque putes ritu par esse Gigantum</l>
    <l>pendere eos poenas inmani pro scelere omnis,</l>
    <l>qui ratione sua disturbent moenia mundi</l>
    <l>praeclarumque velint caeli restinguere solem</l>
    <l>inmortalia mortali sermone notantes;</l>
    <l>quae procul usque adeo divino a numine distent</l>
    <l>inque deum numero quae sint indigna videri,</l>
    <l>notitiam potius praebere ut posse putentur</l>
    <l>quid sit vitali motu sensuque remotum.</l>
    <l>quippe etenim non est, cum quovis corpore ut esse</l>
    <l>posse animi natura putetur consiliumque.</l>
    <l>sicut in aethere non arbor, non aequore salso</l>
    <l>nubes esse queunt neque pisces vivere in arvis</l>
    <l>nec cruor in lignis neque saxis sucus inesse,</l>
    <l>certum ac dispositumst ubi quicquid crescat et insit,</l>
    <l>sic animi natura nequit sine corpore oriri</l>
    <l>sola neque a nervis et sanguine longius esse.</l>
    <l>quod si posset enim, multo prius ipsa animi vis</l>
    <l>in capite aut umeris aut imis calcibus esse</l>
    <l>posset et innasci quavis in parte soleret,</l>
    <l>tandem in eodem homine atque in eodem vase manere.</l>
    <l>quod quoniam nostro quoque constat corpore certum</l>
    <l>dispositumque videtur ubi esse et crescere possit</l>
    <l>seorsum anima atque animus, tanto magis infitiandum</l>
    <l>totum posse extra corpus formamque animalem</l>
    <l>putribus in glebis terrarum aut solis in igni</l>
    <l>aut in aqua durare aut altis aetheris oris.</l>
    <l>haud igitur constant divino praedita sensu,</l>
    <l>quandoquidem nequeunt vitaliter esse animata.</l>
    <l>Illud item non est ut possis credere, sedes</l>
    <l>esse deum sanctas in mundi partibus ullis.</l>
    <l>tenvis enim natura deum longeque remota</l>
    <l>sensibus ab nostris animi vix mente videtur;</l>
    <l>quae quoniam manuum tactum suffugit et ictum,</l>
    <l>tactile nil nobis quod sit contingere debet;</l>
    <l>tangere enim non quit quod tangi non licet ipsum.</l>
    <l>quare etiam sedes quoque nostris sedibus esse</l>
    <l>dissimiles debent, tenues de corpore eorum;</l>
    <l>quae tibi posterius largo sermone probabo.</l>
    <l>Dicere porro hominum causa voluisse parare</l>
    <l>praeclaram mundi naturam proptereaque</l>
    <l>adlaudabile opus divom laudare decere</l>
    <l>aeternumque putare atque inmortale futurum,</l>
    <l>nec fas esse, deum quod sit ratione vetusta</l>
    <l>gentibus humanis fundatum perpetuo aevo,</l>
    <l>sollicitare suis ulla vi ex sedibus umquam</l>
    <l>nec verbis vexare et ab imo evertere summa,</l>
    <l>cetera de genere hoc adfingere et addere, Memmi,</l>
    <l>desiperest. quid enim inmortalibus atque beatis</l>
    <l>gratia nostra queat largirier emolumenti,</l>
    <l>ut nostra quicquam causa gerere adgrediantur?</l>
    <l>quidve novi potuit tanto post ante quietos</l>
    <l>inlicere ut cuperent vitam mutare priorem?</l>
    <l>nam gaudere novis rebus debere videtur</l>
    <l>cui veteres obsunt; sed cui nihil accidit aegri</l>
    <l>tempore in ante acto, cum pulchre degeret aevom,</l>
    <l>quid potuit novitatis amorem accendere tali?</l>
    <l>quidve mali fuerat nobis non esse creatis?</l>
    <l>an, credo, in tenebris vita ac maerore iacebat,</l>
    <l>donec diluxit rerum genitalis origo?</l>
    <l>natus enim debet qui cumque est velle manere</l>
    <l>in vita, donec retinebit blanda voluptas;</l>
    <l>qui numquam vero vitae gustavit amorem</l>
    <l>nec fuit in numero, quid obest non esse creatum?</l>
    <l>exemplum porro gignundis rebus et ipsa</l>
    <l>notities hominum divis unde insita primum est,</l>
    <l>quid vellent facere ut scirent animoque viderent,</l>
    <l>quove modost umquam vis cognita principiorum</l>
    <l>quidque inter sese permutato ordine possent.</l>
    <l>si non ipsa dedit speciem natura creandi?</l>
    <l>namque ita multa modis multis primordia rerum</l>
    <l>ex infinito iam tempore percita plagis</l>
    <l>ponderibusque suis consuerunt concita ferri</l>
    <l>omnimodisque coire atque omnia pertemptare,</l>
    <l>quae cumque inter se possint congressa creare,</l>
    <l>ut non sit mirum, si in talis disposituras</l>
    <l>deciderunt quoque et in talis venere meatus,</l>
    <l>qualibus haec rerum geritur nunc summa novando.</l>
    <l>Quod [si] iam rerum ignorem primordia quae sint,</l>
    <l>hoc tamen ex ipsis caeli rationibus ausim</l>
    <l>confirmare aliisque ex rebus reddere multis,</l>
    <l>nequaquam nobis divinitus esse paratam</l>
    <l>naturam rerum: tanta stat praedita culpa.</l>
    <l>principio quantum caeli tegit impetus ingens,</l>
    <l>inde avidam partem montes silvaeque ferarum</l>
    <l>possedere, tenent rupes vastaeque paludes</l>
    <l>et mare, quod late terrarum distinet oras.</l>
    <l>inde duas porro prope partis fervidus ardor</l>
    <l>adsiduusque geli casus mortalibus aufert.</l>
    <l>quod super est arvi, tamen id natura sua vi</l>
    <l>sentibus obducat, ni vis humana resistat</l>
    <l>vitai causa valido consueta bidenti</l>
    <l>ingemere et terram pressis proscindere aratris.</l>
    <l>si non fecundas vertentes vomere glebas</l>
    <l>terraique solum subigentes cimus ad ortus.</l>
    <l>sponte sua nequeant liquidas existere in auras.</l>
    <l>et tamen inter dum magno quaesita labore</l>
    <l>cum iam per terras frondent atque omnia florent,</l>
    <l>aut nimiis torret fervoribus aetherius sol</l>
    <l>aut subiti peremunt imbris gelidaeque pruinae</l>
    <l>flabraque ventorum violento turbine vexant.</l>
    <l>praeterea genus horriferum natura ferarum</l>
    <l>humanae genti infestum terraque marique</l>
    <l>cur alit atque auget? cur anni tempora morbos</l>
    <l>adportant? quare mors inmatura vagatur?</l>
    <l>tum porro puer, ut saevis proiectus ab undis</l>
    <l>navita, nudus humi iacet infans indigus omni</l>
    <l>vitali auxilio, cum primum in luminis oras</l>
    <l>nixibus ex alvo matris natura profudit,</l>
    <l>vagituque locum lugubri complet, ut aequumst</l>
    <l>cui tantum in vita restet transire malorum.</l>
    <l>at variae crescunt pecudes armenta feraeque</l>
    <l>nec crepitacillis opus est nec cuiquam adhibendast</l>
    <l>almae nutricis blanda atque infracta loquella</l>
    <l>nec varias quaerunt vestes pro tempore caeli,</l>
    <l>denique non armis opus est, non moenibus altis,</l>
    <l>qui sua tutentur, quando omnibus omnia large</l>
    <l>tellus ipsa parit naturaque daedala rerum.</l>
    <l>Principio quoniam terrai corpus et umor</l>
    <l>aurarumque leves animae calidique vapores,</l>
    <l>e quibus haec rerum consistere summa videtur,</l>
    <l>omnia nativo ac mortali corpore constant,</l>
    <l>debet eodem omnis mundi natura putari.</l>
    <l>quippe etenim, quorum partis et membra videmus</l>
    <l>corpore nativo mortalibus esse figuris,</l>
    <l>haec eadem ferme mortalia cernimus esse</l>
    <l>et nativa simul. qua propter maxima mundi</l>
    <l>cum videam membra ac partis consumpta regigni,</l>
    <l>scire licet caeli quoque item terraeque fuisse</l>
    <l>principiale aliquod tempus clademque futuram.</l>
    <l>Illud in his rebus ne corripuisse rearis</l>
    <l>me mihi, quod terram atque ignem mortalia sumpsi</l>
    <l>esse neque umorem dubitavi aurasque perire</l>
    <l>atque eadem gigni rursusque augescere dixi.</l>
    <l>principio pars terrai non nulla, perusta</l>
    <l>solibus adsiduis, multa pulsata pedum vi,</l>
    <l>pulveris exhalat nebulam nubesque volantis,</l>
    <l>quas validi toto dispergunt are venti.</l>
    <l>pars etiam glebarum ad diluviem revocatur</l>
    <l>imbribus et ripas radentia flumina rodunt.</l>
    <l>praeterea pro parte sua, quod cumque alit auget,</l>
    <l>redditur; et quoniam dubio procul esse videtur</l>
    <l>omniparens eadem rerum commune sepulcrum.</l>
    <l>ergo terra tibi libatur et aucta recrescit.</l>
    <l>Quod super est, umore novo mare flumina fontes</l>
    <l>semper abundare et latices manare perennis</l>
    <l>nil opus est verbis: magnus decursus aquarum</l>
    <l>undique declarat. sed primum quicquid aquai</l>
    <l>tollitur in summaque fit ut nihil umor abundet,</l>
    <l>partim quod validi verrentes aequora venti</l>
    <l>deminuunt radiisque retexens aetherius sol,</l>
    <l>partim quod supter per terras diditur omnis;</l>
    <l>percolatur enim virus retroque remanat</l>
    <l>materies umoris et ad caput amnibus omnis</l>
    <l>convenit, inde super terras fluit agmine dulci</l>
    <l>qua via secta semel liquido pede detulit undas.</l>
    <l>Ara nunc igitur dicam, qui corpore toto</l>
    <l>innumerabiliter privas mutatur in horas.</l>
    <l>semper enim, quod cumque fluit de rebus, id omne</l>
    <l>aris in magnum fertur mare; qui nisi contra</l>
    <l>corpora retribuat rebus recreetque fluentis,</l>
    <l>omnia iam resoluta forent et in ara versa.</l>
    <l>haut igitur cessat gigni de rebus et in res</l>
    <l>reccidere, adsidue quoniam fluere omnia constat.</l>
    <l>Largus item liquidi fons luminis, aetherius sol,</l>
    <l>inrigat adsidue caelum candore recenti</l>
    <l>suppeditatque novo confestim lumine lumen.</l>
    <l>nam primum quicquid fulgoris disperit ei,</l>
    <l>quo cumque accidit. id licet hinc cognoscere possis,</l>
    <l>quod simul ac primum nubes succedere soli</l>
    <l>coepere et radios inter quasi rumpere lucis,</l>
    <l>extemplo inferior pars horum disperit omnis</l>
    <l>terraque inumbratur qua nimbi cumque feruntur;</l>
    <l>ut noscas splendore novo res semper egere</l>
    <l>et primum iactum fulgoris quemque perire</l>
    <l>nec ratione alia res posse in sole videri,</l>
    <l>perpetuo ni suppeditet lucis caput ipsum.</l>
    <l>quin etiam nocturna tibi, terrestria quae sunt,</l>
    <l>lumina, pendentes lychni claraeque coruscis</l>
    <l>fulguribus pingues multa caligine taedae</l>
    <l>consimili properant ratione, ardore ministro,</l>
    <l>suppeditare novom lumen, tremere ignibus instant,</l>
    <l>instant, nec loca lux inter quasi rupta relinquit:</l>
    <l>usque adeo properanter ab omnibus ignibus ei</l>
    <l>exitium celeri celeratur origine flammae.</l>
    <l>sic igitur solem lunam stellasque putandum</l>
    <l>ex alio atque alio lucem iactare subortu</l>
    <l>et primum quicquid flammarum perdere semper,</l>
    <l>inviolabilia haec ne credas forte vigere.</l>
    <l>Denique non lapides quoque vinci cernis ab aevo,</l>
    <l>non altas turris ruere et putrescere saxa,</l>
    <l>non delubra deum simulacraque fessa fatisci</l>
    <l>nec sanctum numen fati protollere finis</l>
    <l>posse neque adversus naturae foedera niti?</l>
    <l>denique non monimenta virum dilapsa videmus,</l>
    [quaerere proporro, sibi cumque senescere credas,]
    <l>non ruere avolsos silices a montibus altis</l>
    <l>nec validas aevi vires perferre patique</l>
    <l>finiti? neque enim caderent avolsa repente,</l>
    <l>ex infinito quae tempore pertolerassent</l>
    <l>omnia tormenta aetatis, privata fragore.</l>
    <l>Denique iam tuere hoc, circum supraque quod omne</l>
    <l>continet amplexu terram: si procreat ex se</l>
    <l>omnia, quod quidam memorant, recipitque perempta,</l>
    <l>totum nativum mortali corpore constat.</l>
    <l>nam quod cumque alias ex se res auget alitque,</l>
    <l>deminui debet, recreari, cum recipit res.</l>
    <l>Praeterea si nulla fuit genitalis origo</l>
    <l>terrarum et caeli semperque aeterna fuere,</l>
    <l>cur supera bellum Thebanum et funera Troiae</l>
    <l>non alias alii quoque res cecinere potae?</l>
    <l>quo tot facta virum totiens cecidere neque usquam</l>
    <l>aeternis famae monimentis insita florent?</l>
    <l>verum, ut opinor, habet novitatem summa recensque</l>
    <l>naturast mundi neque pridem exordia cepit.</l>
    <l>quare etiam quaedam nunc artes expoliuntur,</l>
    <l>nunc etiam augescunt; nunc addita navigiis sunt</l>
    <l>multa, modo organici melicos peperere sonores,</l>
    <l>denique natura haec rerum ratioque repertast</l>
    <l>nuper, et hanc primus cum primis ipse repertus</l>
    <l>nunc ego sum in patrias qui possim vertere voces.</l>
    <l>Quod si forte fuisse ante hac eadem omnia credis,</l>
    <l>sed periise hominum torrenti saecla vapore,</l>
    <l>aut cecidisse urbis magno vexamine mundi,</l>
    <l>aut ex imbribus adsiduis exisse rapaces</l>
    <l>per terras amnes atque oppida coperuisse.</l>
    <l>tanto quique magis victus fateare necessest</l>
    <l>exitium quoque terrarum caelique futurum;</l>
    <l>nam cum res tantis morbis tantisque periclis</l>
    <l>temptarentur, ibi si tristior incubuisset</l>
    <l>causa, darent late cladem magnasque ruinas.</l>
    <l>nec ratione alia mortales esse videmur,</l>
    <l>inter nos nisi quod morbis aegrescimus isdem</l>
    <l>atque illi quos a vita natura removit.</l>
    <l>Praeterea quae cumque manent aeterna necessust</l>
    <l>aut, quia sunt solido cum corpore, respuere ictus</l>
    <l>nec penetrare pati sibi quicquam quod queat artas</l>
    <l>dissociare intus partis, ut materiai</l>
    <l>corpora sunt, quorum naturam ostendimus ante,</l>
    <l>aut ideo durare aetatem posse per omnem,</l>
    <l>plagarum quia sunt expertia, sicut inane est,</l>
    <l>quod manet intactum neque ab ictu fungitur hilum,</l>
    <l>aut etiam quia nulla loci sit copia circum,</l>
    <l>quo quasi res possint discedere dissoluique,</l>
    <l>sicut summarum summa est aeterna, neque extra</l>
    <l>qui locus est quo dissiliant neque corpora sunt quae</l>
    <l>possint incidere et valida dissolvere plaga.</l>
    <l>at neque, uti docui, solido cum corpore mundi</l>
    <l>naturast, quoniam admixtumst in rebus inane,</l>
    <l>nec tamen est ut inane, neque autem corpora desunt,</l>
    <l>ex infinito quae possint forte coorta</l>
    <l>corruere hanc rerum violento turbine summam</l>
    <l>aut aliam quamvis cladem inportare pericli,</l>
    <l>nec porro natura loci spatiumque profundi</l>
    <l>deficit, exspargi quo possint moenia mundi,</l>
    <l>aut alia quavis possunt vi pulsa perire.</l>
    <l>haut igitur leti praeclusa est ianua caelo</l>
    <l>nec soli terraeque neque altis aequoris undis,</l>
    <l>sed patet immani et vasto respectat hiatu.</l>
    <l>quare etiam nativa necessumst confiteare</l>
    <l>haec eadem; neque enim, mortali corpore quae sunt,</l>
    <l>ex infinito iam tempore adhuc potuissent</l>
    <l>inmensi validas aevi contemnere vires.</l>
    <l>Denique tantopere inter se cum maxima mundi</l>
    <l>pugnent membra, pio nequaquam concita bello,</l>
    <l>nonne vides aliquam longi certaminis ollis</l>
    <l>posse dari finem, vel cum sol et vapor omnis</l>
    <l>omnibus epotis umoribus exsuperarint?</l>
    <l>quod facere intendunt, neque adhuc conata patrantur;</l>
    <l>tantum suppeditant amnes ultraque minantur</l>
    <l>omnia diluviare ex alto gurgite ponti:</l>
    <l>ne quiquam, quoniam verrentes aequora venti</l>
    <l>deminuunt radiisque retexens aetherius sol,</l>
    <l>et siccare prius confidunt omnia posse</l>
    <l>quam liquor incepti possit contingere finem.</l>
    <l>tantum spirantes aequo certamine bellum</l>
    <l>magnis [inter se] de rebus cernere certant,</l>
    <l>cum semel interea fuerit superantior ignis</l>
    <l>et semel, ut fama est, umor regnarit in arvis.</l>
    <l>ignis enim superavit et ambiens multa perussit,</l>
    <l>avia cum Phaethonta rapax vis solis equorum</l>
    <l>aethere raptavit toto terrasque per omnis.</l>
    <l>at pater omnipotens ira tum percitus acri</l>
    <l>magnanimum Phaethonta repenti fulminis ictu</l>
    <l>deturbavit equis in terram, Solque cadenti</l>
    <l>obvius aeternam succepit lampada mundi</l>
    <l>disiectosque redegit equos iunxitque trementis,</l>
    <l>inde suum per iter recreavit cuncta gubernans,</l>
    <l>scilicet ut veteres Graium cecinere potae.</l>
    <l>quod procul a vera nimis est ratione repulsum.</l>
    <l>ignis enim superare potest ubi materiai</l>
    <l>ex infinito sunt corpora plura coorta;</l>
    <l>inde cadunt vires aliqua ratione revictae,</l>
    <l>aut pereunt res exustae torrentibus auris.</l>
    <l>umor item quondam coepit superare coortus,</l>
    <l>ut fama est, hominum vitas quando obruit undis;</l>
    <l>inde ubi vis aliqua ratione aversa recessit,</l>
    <l>ex infinito fuerat quae cumque coorta,</l>
    <l>constiterunt imbres et flumina vim minuerunt.</l>
    <l>Sed quibus ille modis coniectus materiai</l>
    <l>fundarit terram et caelum pontique profunda,</l>
    <l>solis lunai cursus, ex ordine ponam.</l>
    <l>nam certe neque consilio primordia rerum</l>
    <l>ordine se suo quaeque sagaci mente locarunt</l>
    <l>nec quos quaeque darent motus pepigere profecto;</l>
    <l>sed quia multa modis multis primordia rerum</l>
    <l>ex infinito iam tempore percita plagis</l>
    <l>ponderibusque suis consuerunt concita ferri</l>
    <l>omnimodisque coire atque omnia pertemptare,</l>
    <l>quae cumque inter se possent congressa creare,</l>
    <l>propterea fit uti magnum volgata per aevom</l>
    <l>omnigenus coetus et motus experiundo</l>
    <l>tandem conveniant ea quae coniecta repente</l>
    <l>magnarum rerum fiunt exordia saepe,</l>
    <l>terrai maris et caeli generisque animantum.</l>
    <l>Hic neque tum solis rota cerni lumine largo</l>
    <l>altivolans poterat nec magni sidera mundi</l>
    <l>nec mare nec caelum nec denique terra neque ar</l>
    <l>nec similis nostris rebus res ulla videri,</l>
    <l>sed nova tempestas quaedam molesque coorta.</l>
    <l>diffugere inde loci partes coepere paresque</l>
    <l>cum paribus iungi res et discludere mundum</l>
    <l>membraque dividere et magnas disponere partes</l>
    <l>omnigenis e principiis, discordia quorum</l>
    <l>intervalla vias conexus pondera plagas</l>
    <l>concursus motus turbabat proelia miscens</l>
    <l>propter dissimilis formas variasque figuras,</l>
    <l>quod non omnia sic poterant coniuncta manere</l>
    <l>nec motus inter sese dare convenientis,</l>
    <l>hoc est, a terris altum secernere caelum,</l>
    <l>et sorsum mare, uti secreto umore pateret,</l>
    <l>seorsus item puri secretique aetheris ignes.</l>
    <l>Quippe etenim primum terrai corpora quaeque,</l>
    <l>propterea quod erant gravia et perplexa, coibant</l>
    <l>in medio atque imas capiebant omnia sedes;</l>
    <l>quae quanto magis inter se perplexa coibant,</l>
    <l>tam magis expressere ea quae mare sidera solem</l>
    <l>lunamque efficerent et magni moenia mundi;</l>
    <l>omnia enim magis haec e levibus atque rutundis</l>
    <l>seminibus multoque minoribus sunt elementis</l>
    <l>quam tellus. ideo per rara foramina terrae</l>
    <l>partibus erumpens primus se sustulit aether</l>
    <l>ignifer et multos secum levis abstulit ignis,</l>
    <l>non alia longe ratione ac saepe videmus,</l>
    <l>aurea cum primum gemmantis rore per herbas</l>
    <l>matutina rubent radiati lumina solis</l>
    <l>exhalantque lacus nebulam fluviique perennes</l>
    <l>ipsaque ut inter dum tellus fumare videtur;</l>
    <l>omnia quae sursum cum conciliantur, in alto</l>
    <l>corpore concreto subtexunt nubila caelum.</l>
    <l>sic igitur tum se levis ac diffusilis aether</l>
    <l>corpore concreto circum datus undique saepsit</l>
    <l>et late diffusus in omnis undique partis</l>
    <l>omnia sic avido complexu cetera saepsit.</l>
    <l>hunc exordia sunt solis lunaeque secuta,</l>
    <l>interutrasque globi quorum vertuntur in auris;</l>
    <l>quae neque terra sibi adscivit nec maximus aether,</l>
    <l>quod neque tam fuerunt gravia ut depressa sederent,</l>
    <l>nec levia ut possent per summas labier oras,</l>
    <l>et tamen interutrasque ita sunt, ut corpora viva</l>
    <l>versent et partes ut mundi totius extent;</l>
    <l>quod genus in nobis quaedam licet in statione</l>
    <l>membra manere, tamen cum sint ea quae moveantur.</l>
    <l>his igitur rebus retractis terra repente,</l>
    <l>maxuma qua nunc se ponti plaga caerula tendit,</l>
    <l>succidit et salso suffudit gurgite fossas.</l>
    <l>inque dies quanto circum magis aetheris aestus</l>
    <l>et radii solis cogebant undique terram</l>
    <l>verberibus crebris extrema ad limina fartam</l>
    <l>in medio ut propulsa suo condensa coiret,</l>
    <l>tam magis expressus salsus de corpore sudor</l>
    <l>augebat mare manando camposque natantis,</l>
    <l>et tanto magis illa foras elapsa volabant</l>
    <l>corpora multa vaporis et aris altaque caeli</l>
    <l>densabant procul a terris fulgentia templa.</l>
    <l>sidebant campi, crescebant montibus altis</l>
    <l>ascensus; neque enim poterant subsidere saxa</l>
    <l>nec pariter tantundem omnes succumbere partis.</l>
    <l>Sic igitur terrae concreto corpore pondus</l>
    <l>constitit atque omnis mundi quasi limus in imum</l>
    <l>confluxit gravis et subsedit funditus ut faex;</l>
    <l>inde mare, inde ar, inde aether ignifer ipse</l>
    <l>corporibus liquidis sunt omnia pura relicta</l>
    <l>et leviora aliis alia, et liquidissimus aether</l>
    <l>atque levissimus arias super influit auras</l>
    <l>nec liquidum corpus turbantibus aris auris</l>
    <l>commiscet; sinit haec violentis omnia verti</l>
    <l>turbinibus, sinit incertis turbare procellis,</l>
    <l>ipse suos ignis certo fert impete labens.</l>
    <l>nam modice fluere atque uno posse aethera nisu</l>
    <l>significat Pontos, mare certo quod fluit aestu</l>
    <l>unum labendi conservans usque tenorem.</l>
    <l>Motibus astrorum nunc quae sit causa canamus.</l>
    <l>principio magnus caeli si vortitur orbis,</l>
    <l>ex utraque polum parti premere ara nobis</l>
    <l>dicendum est extraque tenere et claudere utrimque;</l>
    <l>inde alium supra fluere atque intendere eodem</l>
    <l>quo volvenda micant aeterni sidera mundi;</l>
    <l>aut alium supter, contra qui subvehat orbem,</l>
    <l>ut fluvios versare rotas atque austra videmus.</l>
    <l>est etiam quoque uti possit caelum omne manere</l>
    <l>in statione, tamen cum lucida signa ferantur,</l>
    <l>sive quod inclusi rapidi sunt aetheris aestus</l>
    <l>quaerentesque viam circum versantur et ignes</l>
    <l>passim per caeli volvunt summania templa,</l>
    <l>sive aliunde fluens alicunde extrinsecus ar</l>
    <l>versat agens ignis, sive ipsi serpere possunt,</l>
    <l>quo cuiusque cibus vocat atque invitat euntis,</l>
    <l>flammea per caelum pascentis corpora passim.</l>
    <l>nam quid in hoc mundo sit eorum ponere certum</l>
    <l>difficilest; sed quid possit fiatque per omne</l>
    <l>in variis mundis varia ratione creatis,</l>
    <l>id doceo plurisque sequor disponere causas,</l>
    <l>motibus astrorum quae possint esse per omne;</l>
    <l>e quibus una tamen sit et haec quoque causa necessest,</l>
    <l>quae vegeat motum signis; sed quae sit earum</l>
    <l>praecipere haud quaquamst pedetemptim progredientis.</l>
    <l>Terraque ut in media mundi regione quiescat,</l>
    <l>evanescere paulatim et decrescere pondus</l>
    <l>convenit atque aliam naturam supter habere</l>
    <l>ex ineunte aevo coniunctam atque uniter aptam</l>
    <l>partibus ariis mundi, quibus insita vivit.</l>
    <l>propterea non est oneri neque deprimit auras,</l>
    <l>ut sua cuique homini nullo sunt pondere membra</l>
    <l>nec caput est oneri collo nec denique totum</l>
    <l>corporis in pedibus pondus sentimus inesse;</l>
    <l>at quae cumque foris veniunt inpostaque nobis</l>
    <l>pondera sunt laedunt, permulto saepe minora.</l>
    <l>usque adeo magni refert quid quaeque queat res.</l>
    <l>sic igitur tellus non est aliena repente</l>
    <l>allata atque auris aliunde obiecta alienis,</l>
    <l>sed pariter prima concepta ab origine mundi</l>
    <l>certaque pars eius, quasi nobis membra videntur.</l>
    <l>Praeterea grandi tonitru concussa repente</l>
    <l>terra supra quae se sunt concutit omnia motu;</l>
    <l>quod facere haut ulla posset ratione, nisi esset</l>
    <l>partibus ariis mundi caeloque revincta;</l>
    <l>nam communibus inter se radicibus haerent</l>
    <l>ex ineunte aevo coniuncta atque uniter aucta.</l>
    <l>Nonne vides etiam quam magno pondere nobis</l>
    <l>sustineat corpus tenuissima vis animai,</l>
    <l>propterea quia tam coniuncta atque uniter apta est?</l>
    <l>Denique iam saltu pernici tollere corpus</l>
    <l>quid potis est nisi vis animae, quae membra gubernat?</l>
    <l>iamne vides quantum tenuis natura valere</l>
    <l>possit, ubi est coniuncta gravi cum corpore, ut ar</l>
    <l>coniunctus terris et nobis est animi vis?</l>
    <l>Nec nimio solis maior rota nec minor ardor</l>
    <l>esse potest, nostris quam sensibus esse videtur.</l>
    <l>nam quibus e spatiis cumque ignes lumina possunt</l>
    <l>adiicere et calidum membris adflare vaporem,</l>
    <l>nil magnis intervallis de corpore libant</l>
    <l>flammarum, nihil ad speciem est contractior ignis.</l>
    <l>proinde, calor quoniam solis lumenque profusum</l>
    <l>perveniunt nostros ad sensus et loca fulgent,</l>
    <l>forma quoque hinc solis debet filumque videri,</l>
    <l>nil adeo ut possis plus aut minus addere vere.</l>
    [perveniunt nostros ad sensus et loca fulgent]
    <l>lunaque sive notho fertur loca lumine lustrans,</l>
    <l>sive suam proprio iactat de corpore lucem,</l>
    <l>quidquid id est, nihilo fertur maiore figura</l>
    <l>quam, nostris oculis qua cernimus, esse videtur.</l>
    <l>nam prius omnia, quae longe semota tuemur</l>
    <l>ara per multum, specie confusa videntur</l>
    <l>quam minui filum. quapropter luna necesse est,</l>
    <l>quandoquidem claram speciem certamque figuram</l>
    <l>praebet, ut est oris extremis cumque notata,</l>
    <l>quanta quoquest, tanta hinc nobis videatur in alto.</l>
    <l>postremo quos cumque vides hinc aetheris ignes,</l>
    <l>scire licet perquam pauxillo posse minores</l>
    <l>esse vel exigua maioris parte brevique.</l>
    <l>quandoquidem quos cumque in terris cernimus [ignes],</l>
    <l>dum tremor [et] clarus dum cernitur ardor eorum,</l>
    <l>perparvom quiddam inter dum mutare videntur</l>
    <l>alteram utram in partem filum, quo longius absunt.</l>
    <l>Illud item non est mirandum, qua ratione</l>
    <l>tantulus ille queat tantum sol mittere lumen,</l>
    <l>quod maria ac terras omnis caelumque rigando</l>
    <l>compleat et calido perfundat cuncta vapore.</l>
    [quanta quoquest tanta hinc nobis videatur in alto]
    <l>nam licet hinc mundi patefactum totius unum</l>
    <l>largifluum fontem scatere atque erumpere lumen,</l>
    <l>ex omni mundo quia sic elementa vaporis</l>
    <l>undique conveniunt et sic coniectus eorum</l>
    <l>confluit, ex uno capite hic ut profluat ardor.</l>
    <l>nonne vides etiam quam late parvus aquai</l>
    <l>prata riget fons inter dum campisque redundet?</l>
    <l>est etiam quoque uti non magno solis ab igni</l>
    <l>ara percipiat calidis fervoribus ardor,</l>
    <l>opportunus ita est si forte et idoneus ar,</l>
    <l>ut queat accendi parvis ardoribus ictus;</l>
    <l>quod genus inter dum segetes stipulamque videmus</l>
    <l>accidere ex una scintilla incendia passim.</l>
    <l>forsitan et rosea sol alte lampade lucens</l>
    <l>possideat multum caecis fervoribus ignem</l>
    <l>circum se, nullo qui sit fulgore notatus,</l>
    <l>aestifer ut tantum radiorum exaugeat ictum.</l>
    <l>Nec ratio solis simplex [et] recta patescit,</l>
    <l>quo pacto aestivis e partibus aegocerotis</l>
    <l>brumalis adeat flexus atque inde revertens</l>
    <l>canceris ut vertat metas ad solstitialis,</l>
    <l>lunaque mensibus id spatium videatur obire,</l>
    <l>annua sol in quo consumit tempora cursu.</l>
    <l>non, inquam, simplex his rebus reddita causast.</l>
    <l>nam fieri vel cum primis id posse videtur,</l>
    <l>Democriti quod sancta viri sententia ponit,</l>
    <l>quanto quaeque magis sint terram sidera propter,</l>
    <l>tanto posse minus cum caeli turbine ferri;</l>
    <l>evanescere enim rapidas illius et acris</l>
    <l>imminui supter viris, ideoque relinqui</l>
    <l>paulatim solem cum posterioribus signis,</l>
    <l>inferior multo quod sit quam fervida signa.</l>
    <l>et magis hoc lunam: quanto demissior eius</l>
    <l>cursus abest procul a caelo terrisque propinquat,</l>
    <l>tanto posse minus cum signis tendere cursum.</l>
    <l>flaccidiore etiam quanto iam turbine fertur</l>
    <l>inferior quam sol, tanto magis omnia signa</l>
    <l>hanc adipiscuntur circum praeterque feruntur.</l>
    <l>propterea fit ut haec ad signum quodque reverti</l>
    <l>mobilius videatur, ad hanc quia signa revisunt.</l>
    <l>fit quoque ut e mundi transversis partibus ar</l>
    <l>alternis certo fluere alter tempore possit,</l>
    <l>qui queat aestivis solem detrudere signis</l>
    <l>brumalis usque ad flexus gelidumque rigorem,</l>
    <l>et qui reiciat gelidis a frigoris umbris</l>
    <l>aestiferas usque in partis et fervida signa.</l>
    <l>et ratione pari lunam stellasque putandumst,</l>
    <l>quae volvunt magnos in magnis orbibus annos,</l>
    <l>aribus posse alternis e partibus ire.</l>
    <l>nonne vides etiam diversis nubila ventis</l>
    <l>diversas ire in partis inferna supernis?</l>
    <l>qui minus illa queant per magnos aetheris orbis</l>
    <l>aestibus inter se diversis sidera ferri?</l>
    <l>At nox obruit ingenti caligine terras,</l>
    <l>aut ubi de longo cursu sol ultima caeli</l>
    <l>impulit atque suos efflavit languidus ignis</l>
    <l>concussos itere et labefactos are multo,</l>
    <l>aut quia sub terras cursum convortere cogit</l>
    <l>vis eadem, supra quae terras pertulit orbem.</l>
    <l>Tempore item certo roseam Matuta per oras</l>
    <l>aetheris auroram differt et lumina pandit,</l>
    <l>aut quia sol idem, sub terras ille revertens,</l>
    <l>anticipat caelum radiis accendere temptans,</l>
    <l>aut quia conveniunt ignes et semina multa</l>
    <l>confluere ardoris consuerunt tempore certo,</l>
    <l>quae faciunt solis nova semper lumina gigni;</l>
    <l>quod genus Idaeis fama est e montibus altis</l>
    <l>dispersos ignis orienti lumine cerni,</l>
    <l>inde coire globum quasi in unum et conficere orbem.</l>
    <l>nec tamen illud in his rebus mirabile debet</l>
    <l>esse, quod haec ignis tam certo tempore possint</l>
    <l>semina confluere et solis reparare nitorem.</l>
    <l>multa videmus enim, certo quae tempore fiunt</l>
    <l>omnibus in rebus. florescunt tempore certo</l>
    <l>arbusta et certo dimittunt tempore florem.</l>
    <l>nec minus in certo dentes cadere imperat aetas</l>
    <l>tempore et inpubem molli pubescere veste</l>
    <l>et pariter mollem malis demittere barbam.</l>
    <l>fulmina postremo nix imbres nubila venti</l>
    <l>non nimis incertis fiunt in partibus anni.</l>
    <l>namque ubi sic fuerunt causarum exordia prima</l>
    <l>atque ita res mundi cecidere ab origine prima,</l>
    <l>conseque quoque iam redeunt ex ordine certo.</l>
    <l>Crescere itemque dies licet et tabescere noctes,</l>
    <l>et minui luces, cum sumant augmina noctis,</l>
    <l>aut quia sol idem sub terras atque superne</l>
    <l>imparibus currens amfractibus aetheris oras</l>
    <l>partit et in partis non aequas dividit orbem,</l>
    <l>et quod ab alterutra detraxit parte, reponit</l>
    <l>eius in adversa tanto plus parte relatus,</l>
    <l>donec ad id signum caeli pervenit, ubi anni</l>
    <l>nodus nocturnas exaequat lucibus umbras;</l>
    <l>nam medio cursu flatus aquilonis et austri</l>
    <l>distinet aequato caelum discrimine metas</l>
    <l>propter signiferi posituram totius orbis,</l>
    <l>annua sol in quo concludit tempora serpens,</l>
    <l>obliquo terras et caelum lumine lustrans,</l>
    <l>ut ratio declarat eorum qui loca caeli</l>
    <l>omnia dispositis signis ornata notarunt.</l>
    <l>aut quia crassior est certis in partibus ar,</l>
    <l>sub terris ideo tremulum iubar haesitat ignis</l>
    <l>nec penetrare potest facile atque emergere ad ortus;</l>
    <l>propterea noctes hiberno tempore longae</l>
    <l>cessant, dum veniat radiatum insigne diei.</l>
    <l>aut etiam, quia sic alternis partibus anni</l>
    <l>tardius et citius consuerunt confluere ignes,</l>
    <l>qui faciunt solem certa de surgere parte,</l>
    <l>propterea fit uti videantur dicere verum.</l>
    <l>Luna potest solis radiis percussa nitere</l>
    <l>inque dies magis [id] lumen convertere nobis</l>
    <l>ad speciem, quantum solis secedit ab orbi,</l>
    <l>donique eum contra pleno bene lumine fulsit</l>
    <l>atque oriens obitus eius super edita vidit;</l>
    <l>inde minutatim retro quasi condere lumen</l>
    <l>debet item, quanto propius iam solis ad ignem</l>
    <l>labitur ex alia signorum parte per orbem;</l>
    <l>ut faciunt, lunam qui fingunt esse pilai</l>
    <l>consimilem cursusque viam sub sole tenere.</l>
    <l>est etiam quare proprio cum lumine possit</l>
    <l>volvier et varias splendoris reddere formas;</l>
    <l>corpus enim licet esse aliud, quod fertur et una</l>
    <l>labitur omnimodis occursans officiensque,</l>
    <l>nec potis est cerni, quia cassum lumine fertur.</l>
    <l>versarique potest, globus ut, si forte, pilai</l>
    <l>dimidia ex parti candenti lumine tinctus,</l>
    <l>versandoque globum variantis edere formas,</l>
    <l>donique eam partem, quae cumque est ignibus aucta,</l>
    <l>ad speciem vertit nobis oculosque patentis;</l>
    <l>inde minutatim retro contorquet et aufert</l>
    <l>luciferam partem glomeraminis atque pilai;</l>
    <l>ut Babylonica Chaldaeum doctrina refutans</l>
    <l>astrologorum artem contra convincere tendit,</l>
    <l>proinde quasi id fieri nequeat quod pugnat uterque</l>
    <l>aut minus hoc illo sit cur amplectier ausis.</l>
    <l>denique cur nequeat semper nova luna creari</l>
    <l>ordine formarum certo certisque figuris</l>
    <l>inque dies privos aborisci quaeque creata</l>
    <l>atque alia illius reparari in parte locoque,</l>
    <l>difficilest ratione docere et vincere verbis,</l>
    <l>ordine cum [videas] tam certo multa creari.</l>
    <l>it Ver et Venus et Veneris praenuntius ante</l>
    <l>pennatus graditur, Zephyri vestigia propter</l>
    <l>Flora quibus mater praespargens ante viai</l>
    <l>cuncta coloribus egregiis et odoribus opplet.</l>
    <l>inde loci sequitur Calor aridus et comes una</l>
    <l>pulverulenta Ceres [et] etesia flabra aquilonum.</l>
    <l>inde Autumnus adit, graditur simul Euhius Euan.</l>
    <l>inde aliae tempestates ventique secuntur,</l>
    <l>altitonans Volturnus et Auster fulmine pollens.</l>
    <l>tandem Bruma nives adfert pigrumque rigorem</l>
    <l>reddit. Hiemps sequitur crepitans hanc dentibus algu.</l>
    <l>quo minus est mirum, si certo tempore luna</l>
    <l>gignitur et certo deletur tempore rusus,</l>
    <l>cum fieri possint tam certo tempore multa.</l>
    <l>Solis item quoque defectus lunaeque latebras</l>
    <l>pluribus e causis fieri tibi posse putandumst.</l>
    <l>nam cur luna queat terram secludere solis</l>
    <l>lumine et a terris altum caput obstruere ei,</l>
    <l>obiciens caecum radiis ardentibus orbem,</l>
    <l>tempore eodem aliut facere id non posse putetur</l>
    <l>corpus, quod cassum labatur lumine semper?</l>
    <l>solque suos etiam dimittere languidus ignis</l>
    <l>tempore cur certo nequeat recreareque lumen,</l>
    <l>cum loca praeteriit flammis infesta per auras,</l>
    <l>quae faciunt ignis interstingui atque perire?</l>
    <l>et cur terra queat lunam spoliare vicissim</l>
    <l>lumine et oppressum solem super ipsa tenere,</l>
    <l>menstrua dum rigidas coni perlabitur umbras,</l>
    <l>tempore eodem aliud nequeat succurrere lunae</l>
    <l>corpus vel supra solis perlabier orbem,</l>
    <l>quod radios inter rumpat lumenque profusum?</l>
    <l>et tamen ipsa suo si fulget luna nitore,</l>
    <l>cur nequeat certa mundi languescere parte,</l>
    <l>dum loca luminibus propriis inimica per exit?</l>
    [menstrua dum rigidas coni perlabitur umbras].
    <l>Quod superest, quoniam magni per caerula mundi</l>
    <l>qua fieri quicquid posset ratione resolvi,</l>
    <l>solis uti varios cursus lunaeque meatus</l>
    <l>noscere possemus quae vis et causa cieret,</l>
    <l>quove modo [possent] offecto lumine obire</l>
    <l>et neque opinantis tenebris obducere terras,</l>
    <l>cum quasi conivent et aperto lumine rursum</l>
    <l>omnia convisunt clara loca candida luce,</l>
    <l>nunc redeo ad mundi novitatem et mollia terrae</l>
    <l>arva, novo fetu quid primum in luminis oras</l>
    <l>tollere et incertis crerint committere ventis.</l>
    <l>Principio genus herbarum viridemque nitorem</l>
    <l>terra dedit circum collis camposque per omnis,</l>
    <l>florida fulserunt viridanti prata colore,</l>
    <l>arboribusque datumst variis exinde per auras</l>
    <l>crescendi magnum inmissis certamen habenis.</l>
    <l>ut pluma atque pili primum saetaeque creantur</l>
    <l>quadripedum membris et corpore pennipotentum,</l>
    <l>sic nova tum tellus herbas virgultaque primum</l>
    <l>sustulit, inde loci mortalia saecla creavit</l>
    <l>multa modis multis varia ratione coorta.</l>
    <l>nam neque de caelo cecidisse animalia possunt,</l>
    <l>nec terrestria de salsis exisse lacunis.</l>
    <l>linquitur ut merito maternum nomen adepta</l>
    <l>terra sit, e terra quoniam sunt cuncta creata.</l>
    <l>multaque nunc etiam existunt animalia terris</l>
    <l>imbribus et calido solis concreta vapore;</l>
    <l>quo minus est mirum, si tum sunt plura coorta</l>
    <l>et maiora, nova tellure atque aethere adulta.</l>
    <l>principio genus alituum variaeque volucres</l>
    <l>ova relinquebant exclusae tempore verno,</l>
    <l>folliculos ut nunc teretis aestate cicadae</l>
    <l>lincunt sponte sua victum vitamque petentes.</l>
    <l>tum tibi terra dedit primum mortalia saecla.</l>
    <l>multus enim calor atque umor superabat in arvis.</l>
    <l>hoc ubi quaeque loci regio opportuna dabatur,</l>
    <l>crescebant uteri terram radicibus apti;</l>
    <l>quos ubi tempore maturo pate fecerat aetas</l>
    <l>infantum, fugiens umorem aurasque petessens,</l>
    <l>convertebat ibi natura foramina terrae</l>
    <l>et sucum venis cogebat fundere apertis</l>
    <l>consimilem lactis, sicut nunc femina quaeque</l>
    <l>cum peperit, dulci repletur lacte, quod omnis</l>
    <l>impetus in mammas convertitur ille alimenti.</l>
    <l>terra cibum pueris, vestem vapor, herba cubile</l>
    <l>praebebat multa et molli lanugine abundans.</l>
    <l>at novitas mundi nec frigora dura ciebat</l>
    <l>nec nimios aestus nec magnis viribus auras.</l>
    <l>omnia enim pariter crescunt et robora sumunt.</l>
    <l>Quare etiam atque etiam maternum nomen adepta</l>
    <l>terra tenet merito, quoniam genus ipsa creavit</l>
    <l>humanum atque animal prope certo tempore fudit</l>
    <l>omne quod in magnis bacchatur montibus passim,</l>
    <l>ariasque simul volucres variantibus formis.</l>
    <l>sed quia finem aliquam pariendi debet habere,</l>
    <l>destitit, ut mulier spatio defessa vetusto.</l>
    <l>mutat enim mundi naturam totius aetas</l>
    <l>ex alioque alius status excipere omnia debet</l>
    <l>nec manet ulla sui similis res: omnia migrant,</l>
    <l>omnia commutat natura et vertere cogit.</l>
    <l>namque aliud putrescit et aevo debile languet,</l>
    <l>porro aliud [suc]crescit et [e] contemptibus exit.</l>
    <l>sic igitur mundi naturam totius aetas</l>
    <l>mutat, et ex alio terram status excipit alter,</l>
    <l>quod potuit nequeat, possit quod non tulit ante.</l>
    <l>Multaque tum tellus etiam portenta creare</l>
    <l>conatast mira facie membrisque coorta,</l>
    <l>androgynem, interutras necutrumque utrimque remotum,</l>
    <l>orba pedum partim, manuum viduata vicissim,</l>
    <l>muta sine ore etiam, sine voltu caeca reperta,</l>
    <l>vinctaque membrorum per totum corpus adhaesu,</l>
    <l>nec facere ut possent quicquam nec cedere quoquam</l>
    <l>nec vitare malum nec sumere quod volet usus.</l>
    <l>cetera de genere hoc monstra ac portenta creabat,</l>
    <l>ne quiquam, quoniam natura absterruit auctum</l>
    <l>nec potuere cupitum aetatis tangere florem</l>
    <l>nec reperire cibum nec iungi per Veneris res.</l>
    <l>multa videmus enim rebus concurrere debere,</l>
    <l>ut propagando possint procudere saecla;</l>
    <l>pabula primum ut sint, genitalia deinde per artus</l>
    <l>semina qua possint membris manare remissis,</l>
    <l>feminaque ut maribus coniungi possit, habere,</l>
    <l>mutua qui mutent inter se gaudia uterque.</l>
    <l>Multaque tum interiisse animantum saecla necessest</l>
    <l>nec potuisse propagando procudere prolem.</l>
    <l>nam quae cumque vides vesci vitalibus auris,</l>
    <l>aut dolus aut virtus aut denique mobilitas est</l>
    <l>ex ineunte aevo genus id tuta reservans.</l>
    <l>multaque sunt, nobis ex utilitate sua quae</l>
    <l>commendata manent, tutelae tradita nostrae.</l>
    <l>principio genus acre leonum saevaque saecla</l>
    <l>tutatast virtus, volpes dolus et fuga cervos.</l>
    <l>at levisomna canum fido cum pectore corda,</l>
    <l>et genus omne quod est veterino semine partum</l>
    <l>lanigeraeque simul pecudes et bucera saecla</l>
    <l>omnia sunt hominum tutelae tradita, Memmi;</l>
    <l>nam cupide fugere feras pacemque secuta</l>
    <l>sunt et larga suo sine pabula parta labore,</l>
    <l>quae damus utilitatis eorum praemia causa.</l>
    <l>at quis nil horum tribuit natura, nec ipsa</l>
    <l>sponte sua possent ut vivere nec dare nobis</l>
    <l>utilitatem aliquam, quare pateremur eorum</l>
    <l>praesidio nostro pasci genus esseque tutum,</l>
    <l>scilicet haec aliis praedae lucroque iacebant</l>
    <l>indupedita suis fatalibus omnia vinclis,</l>
    <l>donec ad interitum genus id natura redegit.</l>
    <l>Sed neque Centauri fuerunt nec tempore in ullo</l>
    <l>esse queunt duplici natura et corpore bino</l>
    <l>ex alienigenis membris compacta, potestas</l>
    <l>hinc illinc partis ut sat par esse potissit.</l>
    <l>id licet hinc quamvis hebeti cognoscere corde.</l>
    <l>principio circum tribus actis impiger annis</l>
    <l>floret equus, puer haut quaquam; nam saepe etiam nunc</l>
    <l>ubera mammarum in somnis lactantia quaeret.</l>
    <l>post ubi equum validae vires aetate senecta</l>
    <l>membraque deficiunt fugienti languida vita,</l>
    <l>tum demum puerili aevo florenta iuventas</l>
    <l>officit et molli vestit lanugine malas;</l>
    <l>ne forte ex homine et veterino semine equorum</l>
    <l>confieri credas Centauros posse neque esse,</l>
    <l>aut rapidis canibus succinctas semimarinis</l>
    <l>corporibus Scyllas et cetera de genere horum,</l>
    <l>inter se quorum discordia membra videmus;</l>
    <l>quae neque florescunt pariter nec robora sumunt</l>
    <l>corporibus neque proiciunt aetate senecta</l>
    <l>nec simili Venere ardescunt nec moribus unis</l>
    <l>conveniunt neque sunt eadem iucunda per artus.</l>
    <l>quippe videre licet pinguescere saepe cicuta</l>
    <l>barbigeras pecudes, homini quae est acre venenum.</l>
    <l>flamma quidem [vero] cum corpora fulva leonum</l>
    <l>tam soleat torrere atque urere quam genus omne</l>
    <l>visceris in terris quod cumque et sanguinis extet,</l>
    <l>qui fieri potuit, triplici cum corpore ut una,</l>
    <l>prima leo, postrema draco, media ipsa, Chimaera</l>
    <l>ore foras acrem flaret de corpore flammam?</l>
    <l>quare etiam tellure nova caeloque recenti</l>
    <l>talia qui fingit potuisse animalia gigni,</l>
    <l>nixus in hoc uno novitatis nomine inani,</l>
    <l>multa licet simili ratione effutiat ore,</l>
    <l>aurea tum dicat per terras flumina vulgo</l>
    <l>fluxisse et gemmis florere arbusta susse</l>
    <l>aut hominem tanto membrorum esse impete natum,</l>
    <l>trans maria alta pedum nisus ut ponere posset</l>
    <l>et manibus totum circum se vertere caelum.</l>
    <l>nam quod multa fuere in terris semina rerum,</l>
    <l>tempore quo primum tellus animalia fudit,</l>
    <l>nil tamen est signi mixtas potuisse creari</l>
    <l>inter se pecudes compactaque membra animantum,</l>
    <l>propterea quia quae de terris nunc quoque abundant</l>
    <l>herbarum genera ac fruges arbustaque laeta</l>
    <l>non tamen inter se possunt complexa creari,</l>
    <l>sed res quaeque suo ritu procedit et omnes</l>
    <l>foedere naturae certo discrimina servant.</l>
    <l>Et genus humanum multo fuit illud in arvis</l>
    <l>durius, ut decuit, tellus quod dura creasset,</l>
    <l>et maioribus et solidis magis ossibus intus</l>
    <l>fundatum, validis aptum per viscera nervis,</l>
    <l>nec facile ex aestu nec frigore quod caperetur</l>
    <l>nec novitate cibi nec labi corporis ulla.</l>
    <l>multaque per caelum solis volventia lustra</l>
    <l>volgivago vitam tractabant more ferarum.</l>
    <l>nec robustus erat curvi moderator aratri</l>
    <l>quisquam, nec scibat ferro molirier arva</l>
    <l>nec nova defodere in terram virgulta neque altis</l>
    <l>arboribus veteres decidere falcibus ramos.</l>
    <l>quod sol atque imbres dederant, quod terra crearat</l>
    <l>sponte sua, satis id placabat pectora donum.</l>
    <l>glandiferas inter curabant corpora quercus</l>
    <l>plerumque; et quae nunc hiberno tempore cernis</l>
    <l>arbita puniceo fieri matura colore,</l>
    <l>plurima tum tellus etiam maiora ferebat.</l>
    <l>multaque praeterea novitas tum florida mundi</l>
    <l>pabula dura tulit, miseris mortalibus ampla.</l>
    <l>at sedare sitim fluvii fontesque vocabant,</l>
    <l>ut nunc montibus e magnis decursus aquai</l>
    <l>claricitat late sitientia saecla ferarum.</l>
    <l>denique nota vagis silvestria templa tenebant</l>
    <l>nympharum, quibus e scibant umore fluenta</l>
    <l>lubrica proluvie larga lavere umida saxa,</l>
    <l>umida saxa, super viridi stillantia musco,</l>
    <l>et partim plano scatere atque erumpere campo.</l>
    <l>necdum res igni scibant tractare neque uti</l>
    <l>pellibus et spoliis corpus vestire ferarum,</l>
    <l>sed nemora atque cavos montis silvasque colebant</l>
    <l>et frutices inter condebant squalida membra</l>
    <l>verbera ventorum vitare imbrisque coacti.</l>
    <l>nec commune bonum poterant spectare neque ullis</l>
    <l>moribus inter se scibant nec legibus uti.</l>
    <l>quod cuique obtulerat praedae fortuna, ferebat</l>
    <l>sponte sua sibi quisque valere et vivere doctus.</l>
    <l>et Venus in silvis iungebat corpora amantum;</l>
    <l>conciliabat enim vel mutua quamque cupido</l>
    <l>vel violenta viri vis atque inpensa libido</l>
    <l>vel pretium, glandes atque arbita vel pira lecta.</l>
    <l>et manuum mira freti virtute pedumque</l>
    <l>consectabantur silvestria saecla ferarum</l>
    <l>missilibus saxis et magno pondere clavae.</l>
    <l>multaque vincebant, vitabant pauca latebris;</l>
    <l>saetigerisque pares subus silvestria membra</l>
    <l>nuda dabant terrae nocturno tempore capti,</l>
    <l>circum se foliis ac frondibus involventes.</l>
    <l>nec plangore diem magno solemque per agros</l>
    <l>quaerebant pavidi palantes noctis in umbris,</l>
    <l>sed taciti respectabant somnoque sepulti,</l>
    <l>dum rosea face sol inferret lumina caelo.</l>
    <l>a parvis quod enim consuerant cernere semper</l>
    <l>alterno tenebras et lucem tempore gigni,</l>
    <l>non erat ut fieri posset mirarier umquam</l>
    <l>nec diffidere, ne terras aeterna teneret</l>
    <l>nox in perpetuum detracto lumine solis.</l>
    <l>sed magis illud erat curae, quod saecla ferarum</l>
    <l>infestam miseris faciebant saepe quietem.</l>
    <l>eiectique domo fugiebant saxea tecta</l>
    <l>spumigeri suis adventu validique leonis</l>
    <l>atque intempesta cedebant nocte paventes</l>
    <l>hospitibus saevis instrata cubilia fronde.</l>
    <l>Nec nimio tum plus quam nunc mortalia saecla</l>
    <l>dulcia linquebant lamentis lumina vitae.</l>
    <l>unus enim tum quisque magis deprensus eorum</l>
    <l>pabula viva feris praebebat, dentibus haustus,</l>
    <l>et nemora ac montis gemitu silvasque replebat</l>
    <l>viva videns vivo sepeliri viscera busto.</l>
    <l>at quos effugium servarat corpore adeso,</l>
    <l>posterius tremulas super ulcera tetra tenentes</l>
    <l>palmas horriferis accibant vocibus Orcum,</l>
    <l>donique eos vita privarant vermina saeva</l>
    <l>expertis opis, ignaros quid volnera vellent.</l>
    <l>at non multa virum sub signis milia ducta</l>
    <l>una dies dabat exitio nec turbida ponti</l>
    <l>aequora lidebant navis ad saxa virosque.</l>
    <l>nam temere in cassum frustra mare saepe coortum</l>
    <l>saevibat leviterque minas ponebat inanis,</l>
    <l>nec poterat quemquam placidi pellacia ponti</l>
    <l>subdola pellicere in fraudem ridentibus undis.</l>
    <l>improba navigii ratio tum caeca iacebat.</l>
    <l>tum penuria deinde cibi languentia leto</l>
    <l>membra dabat, contra nunc rerum copia mersat.</l>
    <l>illi inprudentes ipsi sibi saepe venenum</l>
    <l>vergebant, nunc dant [aliis] sollertius ipsi.</l>
    <l>Inde casas postquam ac pellis ignemque pararunt</l>
    <l>et mulier coniuncta viro concessit in unum</l>
    * * *
    <l>cognita sunt, prolemque ex se videre creatam,</l>
    <l>tum genus humanum primum mollescere coepit.</l>
    <l>ignis enim curavit, ut alsia corpora frigus</l>
    <l>non ita iam possent caeli sub tegmine ferre,</l>
    <l>et Venus inminuit viris puerique parentum</l>
    <l>blanditiis facile ingenium fregere superbum.</l>
    <l>tunc et amicitiem coeperunt iungere aventes</l>
    <l>finitimi inter se nec laedere nec violari,</l>
    <l>et pueros commendarunt muliebreque saeclum,</l>
    <l>vocibus et gestu cum balbe significarent</l>
    <l>imbecillorum esse aequum misererier omnis.</l>
    <l>nec tamen omnimodis poterat concordia gigni,</l>
    <l>sed bona magnaque pars servabat foedera caste;</l>
    <l>aut genus humanum iam tum foret omne peremptum</l>
    <l>nec potuisset adhuc perducere saecla propago.</l>
    <l>At varios linguae sonitus natura subegit</l>
    <l>mittere et utilitas expressit nomina rerum,</l>
    <l>non alia longe ratione atque ipsa videtur</l>
    <l>protrahere ad gestum pueros infantia linguae,</l>
    <l>cum facit ut digito quae sint praesentia monstrent.</l>
    <l>sentit enim vim quisque suam quod possit abuti.</l>
    <l>cornua nata prius vitulo quam frontibus extent,</l>
    <l>illis iratus petit atque infestus inurget.</l>
    <l>at catuli pantherarum scymnique leonum</l>
    <l>unguibus ac pedibus iam tum morsuque repugnant,</l>
    <l>vix etiam cum sunt dentes unguesque creati.</l>
    <l>alituum porro genus alis omne videmus</l>
    <l>fidere et a pennis tremulum petere auxiliatum.</l>
    <l>proinde putare aliquem tum nomina distribuisse</l>
    <l>rebus et inde homines didicisse vocabula prima,</l>
    <l>desiperest. nam cur hic posset cuncta notare</l>
    <l>vocibus et varios sonitus emittere linguae,</l>
    <l>tempore eodem alii facere id non quisse putentur?</l>
    <l>praeterea si non alii quoque vocibus usi</l>
    <l>inter se fuerant, unde insita notities est</l>
    <l>utilitatis et unde data est huic prima potestas,</l>
    <l>quid vellet facere ut sciret animoque videret?</l>
    <l>cogere item pluris unus victosque domare</l>
    <l>non poterat, rerum ut perdiscere nomina vellent.</l>
    <l>nec ratione docere ulla suadereque surdis,</l>
    <l>quid sit opus facto, facilest; neque enim paterentur</l>
    <l>nec ratione ulla sibi ferrent amplius auris</l>
    <l>vocis inauditos sonitus obtundere frustra.</l>
    <l>postremo quid in hac mirabile tantoperest re,</l>
    <l>si genus humanum, cui vox et lingua vigeret,</l>
    <l>pro vario sensu varia res voce notaret?</l>
    <l>cum pecudes mutae, cum denique saecla ferarum</l>
    <l>dissimilis soleant voces variasque ciere,</l>
    <l>cum metus aut dolor est et cum iam gaudia gliscunt.</l>
    <l>quippe [et]enim licet id rebus cognoscere apertis.</l>
    <l>inritata canum cum primum magna Molossum</l>
    <l>mollia ricta fremunt duros nudantia dentes,</l>
    <l>longe alio sonitu rabies [re]stricta minatur,</l>
    <l>et cum iam latrant et vocibus omnia complent;</l>
    <l>at catulos blande cum lingua lambere temptant</l>
    <l>aut ubi eos lactant, pedibus morsuque potentes</l>
    <l>suspensis teneros imitantur dentibus haustus,</l>
    <l>longe alio pacto gannitu vocis adulant,</l>
    <l>et cum deserti baubantur in aedibus, aut cum</l>
    <l>plorantis fugiunt summisso corpore plagas.</l>
    <l>denique non hinnitus item differre videtur,</l>
    <l>inter equas ubi equus florenti aetate iuvencus</l>
    <l>pinnigeri saevit calcaribus ictus Amoris</l>
    <l>et fremitum patulis sub naribus edit ad arma,</l>
    <l>et cum sic alias concussis artibus hinnit?</l>
    <l>postremo genus alituum variaeque volucres,</l>
    <l>accipitres atque ossifragae mergique marinis</l>
    <l>fluctibus in salso victum vitamque petentes,</l>
    <l>longe alias alio iaciunt in tempore voces,</l>
    <l>et quom de victu certant praedaque repugnant.</l>
    <l>et partim mutant cum tempestatibus una</l>
    <l>raucisonos cantus, cornicum ut saecla vetusta</l>
    <l>corvorumque gregis ubi aquam dicuntur et imbris</l>
    <l>poscere et inter dum ventos aurasque vocare.</l>
    <l>ergo si varii sensus animalia cogunt,</l>
    <l>muta tamen cum sint, varias emittere voces,</l>
    <l>quanto mortalis magis aequumst tum potuisse</l>
    <l>dissimilis alia atque alia res voce notare!</l>
    <l>Illud in his rebus tacitus ne forte requiras,</l>
    <l>fulmen detulit in terram mortalibus ignem</l>
    <l>primitus, inde omnis flammarum diditur ardor;</l>
    <l>multa videmus enim caelestibus insita flammis</l>
    <l>fulgere, cum caeli donavit plaga vaporis.</l>
    <l>et ramosa tamen cum ventis pulsa vacillans</l>
    <l>aestuat in ramos incumbens arboris arbor,</l>
    <l>exprimitur validis extritus viribus ignis,</l>
    <l>emicat inter dum flammai fervidus ardor,</l>
    <l>mutua dum inter se rami stirpesque teruntur.</l>
    <l>quorum utrumque dedisse potest mortalibus ignem.</l>
    <l>inde cibum quoquere ac flammae mollire vapore</l>
    <l>sol docuit, quoniam mitescere multa videbant</l>
    <l>verberibus radiorum atque aestu victa per agros.</l>
    <l>Inque dies magis hi victum vitamque priorem</l>
    <l>commutare novis monstrabant rebus et igni,</l>
    <l>ingenio qui praestabant et corde vigebant.</l>
    <l>condere coeperunt urbis arcemque locare</l>
    <l>praesidium reges ipsi sibi perfugiumque,</l>
    <l>et pecudes et agros divisere atque dedere</l>
    <l>pro facie cuiusque et viribus ingenioque;</l>
    <l>nam facies multum valuit viresque vigebant.</l>
    <l>posterius res inventast aurumque repertum,</l>
    <l>quod facile et validis et pulchris dempsit honorem;</l>
    <l>divitioris enim sectam plerumque secuntur</l>
    <l>quam lubet et fortes et pulchro corpore creti.</l>
    <l>quod siquis vera vitam ratione gubernet,</l>
    <l>divitiae grandes homini sunt vivere parce</l>
    <l>aequo animo; neque enim est umquam penuria parvi.</l>
    <l>at claros homines voluerunt se atque potentes,</l>
    <l>ut fundamento stabili fortuna maneret</l>
    <l>et placidam possent opulenti degere vitam,</l>
    <l>ne quiquam, quoniam ad summum succedere honorem</l>
    <l>certantes iter infestum fecere viai,</l>
    <l>et tamen e summo, quasi fulmen, deicit ictos</l>
    <l>invidia inter dum contemptim in Tartara taetra;</l>
    <l>invidia quoniam ceu fulmine summa vaporant</l>
    <l>plerumque et quae sunt aliis magis edita cumque;</l>
    <l>ut satius multo iam sit parere quietum</l>
    <l>quam regere imperio res velle et regna tenere.</l>
    <l>proinde sine in cassum defessi sanguine sudent,</l>
    <l>angustum per iter luctantes ambitionis;</l>
    <l>quandoquidem sapiunt alieno ex ore petuntque</l>
    <l>res ex auditis potius quam sensibus ipsis,</l>
    <l>nec magis id nunc est neque erit mox quam fuit ante.</l>
    <l>Ergo regibus occisis subversa iacebat</l>
    <l>pristina maiestas soliorum et sceptra superba,</l>
    <l>et capitis summi praeclarum insigne cruentum</l>
    <l>sub pedibus vulgi magnum lugebat honorem;</l>
    <l>nam cupide conculcatur nimis ante metutum.</l>
    <l>res itaque ad summam faecem turbasque redibat,</l>
    <l>imperium sibi cum ac summatum quisque petebat.</l>
    <l>inde magistratum partim docuere creare</l>
    <l>iuraque constituere, ut vellent legibus uti.</l>
    <l>nam genus humanum, defessum vi colere aevom,</l>
    <l>ex inimicitiis languebat; quo magis ipsum</l>
    <l>sponte sua cecidit sub leges artaque iura.</l>
    <l>acrius ex ira quod enim se quisque parabat</l>
    <l>ulcisci quam nunc concessumst legibus aequis,</l>
    <l>hanc ob rem est homines pertaesum vi colere aevom.</l>
    <l>inde metus maculat poenarum praemia vitae.</l>
    <l>circumretit enim vis atque iniuria quemque</l>
    <l>atque unde exortast, ad eum plerumque revertit,</l>
    <l>nec facilest placidam ac pacatam degere vitam</l>
    <l>qui violat factis communia foedera pacis.</l>
    <l>etsi fallit enim divom genus humanumque,</l>
    <l>perpetuo tamen id fore clam diffidere debet;</l>
    <l>quippe ubi se multi per somnia saepe loquentes</l>
    <l>aut morbo delirantes protraxe ferantur</l>
    <l>et celata [mala] in medium et peccata dedisse.</l>
    <l>Nunc quae causa deum per magnas numina gentis</l>
    <l>pervulgarit et ararum compleverit urbis</l>
    <l>suscipiendaque curarit sollemnia sacra,</l>
    <l>quae nunc in magnis florent sacra rebus locisque,</l>
    <l>unde etiam nunc est mortalibus insitus horror,</l>
    <l>qui delubra deum nova toto suscitat orbi</l>
    <l>terrarum et festis cogit celebrare diebus,</l>
    <l>non ita difficilest rationem reddere verbis.</l>
    <l>quippe etenim iam tum divom mortalia saecla</l>
    <l>egregias animo facies vigilante videbant</l>
    <l>et magis in somnis mirando corporis auctu.</l>
    <l>his igitur sensum tribuebant propterea quod</l>
    <l>membra movere videbantur vocesque superbas</l>
    <l>mittere pro facie praeclara et viribus amplis.</l>
    <l>aeternamque dabant vitam, quia semper eorum</l>
    <l>subpeditabatur facies et forma manebat,</l>
    <l>et tamen omnino quod tantis viribus auctos</l>
    <l>non temere ulla vi convinci posse putabant.</l>
    <l>fortunisque ideo longe praestare putabant,</l>
    <l>quod mortis timor haut quemquam vexaret eorum,</l>
    <l>et simul in somnis quia multa et mira videbant</l>
    <l>efficere et nullum capere ipsos inde laborem.</l>
    <l>praeterea caeli rationes ordine certo</l>
    <l>et varia annorum cernebant tempora verti</l>
    <l>nec poterant quibus id fieret cognoscere causis.</l>
    <l>ergo perfugium sibi habebant omnia divis</l>
    <l>tradere et illorum nutu facere omnia flecti.</l>
    <l>in caeloque deum sedes et templa locarunt,</l>
    <l>per caelum volvi quia nox et luna videtur,</l>
    <l>luna dies et nox et noctis signa severa</l>
    <l>noctivagaeque faces caeli flammaeque volantes,</l>
    <l>nubila sol imbres nix venti fulmina grando</l>
    <l>et rapidi fremitus et murmura magna minarum.</l>
    <l>O genus infelix humanum, talia divis</l>
    <l>cum tribuit facta atque iras adiunxit acerbas!</l>
    <l>quantos tum gemitus ipsi sibi, quantaque nobis</l>
    <l>volnera, quas lacrimas peperere minoribus nostris!</l>
    <l>nec pietas ullast velatum saepe videri</l>
    <l>vertier ad lapidem atque omnis accedere ad aras</l>
    <l>nec procumbere humi prostratum et pandere palmas</l>
    <l>ante deum delubra nec aras sanguine multo</l>
    <l>spargere quadrupedum nec votis nectere vota,</l>
    <l>sed mage pacata posse omnia mente tueri.</l>
    <l>nam cum suspicimus magni caelestia mundi</l>
    <l>templa super stellisque micantibus aethera fixum,</l>
    <l>et venit in mentem solis lunaeque viarum,</l>
    <l>tunc aliis oppressa malis in pectora cura</l>
    <l>illa quoque expergefactum caput erigere infit,</l>
    <l>ne quae forte deum nobis inmensa potestas</l>
    <l>sit, vario motu quae candida sidera verset;</l>
    <l>temptat enim dubiam mentem rationis egestas,</l>
    <l>ecquae nam fuerit mundi genitalis origo,</l>
    <l>et simul ecquae sit finis, quoad moenia mundi</l>
    <l>et taciti motus hunc possint ferre laborem,</l>
    <l>an divinitus aeterna donata salute</l>
    <l>perpetuo possint aevi labentia tractu</l>
    <l>inmensi validas aevi contemnere viris.</l>
    <l>praeterea cui non animus formidine divum</l>
    <l>contrahitur, cui non correpunt membra pavore,</l>
    <l>fulminis horribili cum plaga torrida tellus</l>
    <l>contremit et magnum percurrunt murmura caelum?</l>
    <l>non populi gentesque tremunt, regesque superbi</l>
    <l>corripiunt divum percussi membra timore,</l>
    <l>ne quod ob admissum foede dictumve superbe</l>
    <l>poenarum grave sit solvendi tempus adauctum?</l>
    <l>summa etiam cum vis violenti per mare venti</l>
    <l>induperatorem classis super aequora verrit</l>
    <l>cum validis pariter legionibus atque elephantis,</l>
    <l>non divom pacem votis adit ac prece quaesit</l>
    <l>ventorum pavidus paces animasque secundas?</l>
    <l>ne quiquam, quoniam violento turbine saepe</l>
    <l>correptus nihilo fertur minus ad vada leti.</l>
    <l>usque adeo res humanas vis abdita quaedam</l>
    <l>opterit et pulchros fascis saevasque secures</l>
    <l>proculcare ac ludibrio sibi habere videtur.</l>
    <l>denique sub pedibus tellus cum tota vacillat</l>
    <l>concussaeque cadunt urbes dubiaeque minantur,</l>
    <l>quid mirum si se temnunt mortalia saecla</l>
    <l>atque potestatis magnas mirasque relinquunt</l>
    <l>in rebus viris divum, quae cuncta gubernent?</l>
    <l>Quod super est, ae[s at]que aurum ferrumque repertumst</l>
    <l>et simul argenti pondus plumbique potestas,</l>
    <l>ignis ubi ingentis silvas ardore cremarat</l>
    <l>montibus in magnis, seu caelo fulmine misso,</l>
    <l>sive quod inter se bellum silvestre gerentes</l>
    <l>hostibus intulerant ignem formidinis ergo,</l>
    <l>sive quod inducti terrae bonitate volebant</l>
    <l>pandere agros pinguis et pascua reddere rura,</l>
    <l>sive feras interficere et ditescere praeda;</l>
    <l>nam fovea atque igni prius est venarier ortum</l>
    <l>quam saepire plagis saltum canibusque ciere.</l>
    <l>quicquid id est, qua cumque e causa flammeus ardor</l>
    <l>horribili sonitu silvas exederat altis</l>
    <l>a radicibus et terram percoxerat igni,</l>
    <l>manabat venis ferventibus in loca terrae</l>
    <l>concava conveniens argenti rivus et auri,</l>
    <l>aeris item et plumbi. quae cum concreta videbant</l>
    <l>posterius claro in terra splendere colore,</l>
    <l>tollebant nitido capti levique lepore,</l>
    <l>et simili formata videbant esse figura</l>
    <l>atque lacunarum fuerant vestigia cuique.</l>
    <l>tum penetrabat eos posse haec liquefacta calore</l>
    <l>quamlibet in formam et faciem decurrere rerum,</l>
    <l>et prorsum quamvis in acuta ac tenvia posse</l>
    <l>mucronum duci fastigia procudendo,</l>
    <l>ut sibi tela parent silvasque ut caedere possint</l>
    <l>materiemque dolare et levia radere tigna</l>
    <l>et terebrare etiam ac pertundere perque forare.</l>
    <l>nec minus argento facere haec auroque parabant</l>
    <l>quam validi primum violentis viribus aeris,</l>
    <l>ne quiquam, quoniam cedebat victa potestas</l>
    <l>nec poterant pariter durum sufferre laborem.</l>
    <l>nam fuit in pretio magis aes aurumque iacebat</l>
    <l>propter inutilitatem hebeti mucrone retusum;</l>
    <l>nunc iacet aes, aurum in summum successit honorem.</l>
    <l>sic volvenda aetas commutat tempora rerum.</l>
    <l>quod fuit in pretio, fit nullo denique honore;</l>
    <l>porro aliud succedit et [e] contemptibus exit</l>
    <l>inque dies magis adpetitur floretque repertum</l>
    <l>laudibus et miro est mortalis inter honore.</l>
    <l>Nunc tibi quo pacto ferri natura reperta</l>
    <l>sit facilest ipsi per te cognoscere, Memmi.</l>
    <l>arma antiqua manus ungues dentesque fuerunt</l>
    <l>et lapides et item silvarum fragmina rami</l>
    <l>et flamma atque ignes, post quam sunt cognita primum.</l>
    <l>posterius ferri vis est aerisque reperta.</l>
    <l>et prior aeris erat quam ferri cognitus usus,</l>
    <l>quo facilis magis est natura et copia maior.</l>
    <l>aere solum terrae tractabant, aereque belli</l>
    <l>miscebant fluctus et vulnera vasta serebant</l>
    <l>et pecus atque agros adimebant; nam facile ollis</l>
    <l>omnia cedebant armatis nuda et inerma.</l>
    <l>inde minutatim processit ferreus ensis</l>
    <l>versaque in obprobrium species est falcis ahenae,</l>
    <l>et ferro coepere solum proscindere terrae</l>
    <l>exaequataque sunt creperi certamina belli.</l>
    <l>et prius est armatum in equi conscendere costas</l>
    <l>et moderarier hunc frenis dextraque vigere</l>
    <l>quam biiugo curru belli temptare pericla.</l>
    <l>et biiugo prius est quam bis coniungere binos</l>
    <l>et quam falciferos armatum escendere currus.</l>
    <l>inde boves Lucas turrito corpore, tetras,</l>
    <l>anguimanus, belli docuerunt volnera Poeni</l>
    <l>sufferre et magnas Martis turbare catervas.</l>
    <l>sic alid ex alio peperit discordia tristis,</l>
    <l>horribile humanis quod gentibus esset in armis,</l>
    <l>inque dies belli terroribus addidit augmen.</l>
    <l>Temptarunt etiam tauros in moenere belli</l>
    <l>expertique sues saevos sunt mittere in hostis.</l>
    <l>et validos partim prae se misere leones</l>
    <l>cum doctoribus armatis saevisque magistris,</l>
    <l>qui moderarier his possent vinclisque tenere,</l>
    <l>ne quiquam, quoniam permixta caede calentes</l>
    <l>turbabant saevi nullo discrimine turmas,</l>
    <l>terrificas capitum quatientis undique cristas,</l>
    <l>nec poterant equites fremitu perterrita equorum</l>
    <l>pectora mulcere et frenis convertere in hostis.</l>
    <l>inritata leae iaciebant corpora saltu</l>
    <l>undique et adversum venientibus ora patebant</l>
    <l>et nec opinantis a tergo deripiebant</l>
    <l>deplexaeque dabant in terram volnere victos,</l>
    <l>morsibus adfixae validis atque unguibus uncis.</l>
    <l>iactabantque suos tauri pedibusque terebant</l>
    <l>et latera ac ventres hauribant supter equorum</l>
    <l>cornibus et terram minitanti mente ruebant.</l>
    <l>et validis socios caedebant dentibus apri</l>
    <l>tela infracta suo tinguentes sanguine saevi</l>
    [in se fracta suo tinguentes sanguine tela,]
    <l>permixtasque dabant equitum peditumque ruinas.</l>
    <l>nam transversa feros exibant dentis adactus</l>
    <l>iumenta aut pedibus ventos erecta petebant,</l>
    <l>ne quiquam, quoniam ab nervis succisa videres</l>
    <l>concidere atque gravi terram consternere casu.</l>
    <l>si quos ante domi domitos satis esse putabant,</l>
    <l>effervescere cernebant in rebus agundis</l>
    <l>volneribus clamore fuga terrore tumultu,</l>
    <l>nec poterant ullam partem redducere eorum;</l>
    <l>diffugiebat enim varium genus omne ferarum,</l>
    <l>ut nunc saepe boves Lucae ferro male mactae</l>
    <l>diffugiunt, fera facta suis cum multa dedere.</l>
    <l>Sed facere id non tam vincendi spe voluerunt;</l>
    <l>quam dare quod gemerent hostes, ipsique perire,</l>
    <l>qui numero diffidebant armisque vacabant,</l>
    <l>si fuit ut facerent. sed vix adducor ut ante</l>
    <l>non quierint animo praesentire atque videre,</l>
    <l>quam commune malum fieret foedumque, futurum.</l>
    <l>et magis id possis factum contendere in omni</l>
    <l>in variis mundis varia ratione creatis,</l>
    <l>quam certo atque uno terrarum quolibet orbi.</l>
    <l>Nexilis ante fuit vestis quam textile tegmen.</l>
    <l>textile post ferrumst, quia ferro tela paratur,</l>
    <l>nec ratione alia possunt tam levia gigni</l>
    <l>insilia ac fusi, radii, scapique sonantes.</l>
    <l>et facere ante viros lanam natura cogit</l>
    <l>quam muliebre genus; nam longe praestat in arte</l>
    <l>et sollertius est multo genus omne virile;</l>
    <l>agricolae donec vitio vertere severi,</l>
    <l>ut muliebribus id manibus concedere vellent</l>
    <l>atque ipsi pariter durum sufferre laborem</l>
    <l>atque opere in duro durarent membra manusque.</l>
    <l>At specimen sationis et insitionis origo</l>
    <l>ipsa fuit rerum primum natura creatrix,</l>
    <l>arboribus quoniam bacae glandesque caducae</l>
    <l>tempestiva dabant pullorum examina supter;</l>
    <l>unde etiam libitumst stirpis committere ramis</l>
    <l>et nova defodere in terram virgulta per agros.</l>
    <l>inde aliam atque aliam culturam dulcis agelli</l>
    <l>temptabant fructusque feros mansuescere terra</l>
    <l>cernebant indulgendo blandeque colendo.</l>
    <l>inque dies magis in montem succedere silvas</l>
    <l>cogebant infraque locum concedere cultis,</l>
    <l>prata lacus rivos segetes vinetaque laeta</l>
    <l>collibus et campis ut haberent, atque olearum</l>
    <l>caerula distinguens inter plaga currere posset</l>
    <l>per tumulos et convallis camposque profusa;</l>
    <l>ut nunc esse vides vario distincta lepore</l>
    <l>omnia, quae pomis intersita dulcibus ornant</l>
    <l>arbustisque tenent felicibus opsita circum.</l>
    <l>At liquidas avium voces imitarier ore</l>
    <l>ante fuit multo quam levia carmina cantu</l>
    <l>concelebrare homines possent aurisque iuvare.</l>
    <l>et zephyri cava per calamorum sibila primum</l>
    <l>agrestis docuere cavas inflare cicutas.</l>
    <l>inde minutatim dulcis didicere querellas,</l>
    <l>tibia quas fundit digitis pulsata canentum,</l>
    <l>avia per nemora ac silvas saltusque reperta,</l>
    <l>per loca pastorum deserta atque otia dia.</l>
    [sic unum quicquid paulatim protrahit aetas
    <l>in medium ratioque in luminis eruit oras.]</l>
    <l>haec animos ollis mulcebant atque iuvabant</l>
    <l>cum satiate cibi; nam tum sunt omnia cordi.</l>
    <l>saepe itaque inter se prostrati in gramine molli</l>
    <l>propter aquae rivom sub ramis arboris altae.</l>
    <l>non magnis opibus iucunde corpora habebant,</l>
    <l>praesertim cum tempestas ridebat et anni</l>
    <l>tempora pingebant viridantis floribus herbas.</l>
    <l>tum ioca, tum sermo, tum dulces esse cachinni</l>
    <l>consuerant; agrestis enim tum musa vigebat.</l>
    <l>tum caput atque umeros plexis redimire coronis</l>
    <l>floribus et foliis lascivia laeta movebat,</l>
    <l>atque extra numerum procedere membra moventes</l>
    <l>duriter et duro terram pede pellere matrem;</l>
    <l>unde oriebantur risus dulcesque cachinni,</l>
    <l>omnia quod nova tum magis haec et mira vigebant.</l>
    <l>et vigilantibus hinc aderant solacia somno</l>
    <l>ducere multimodis voces et flectere cantus</l>
    <l>et supera calamos unco percurrere labro;</l>
    <l>unde etiam vigiles nunc haec accepta tuentur.</l>
    <l>et numerum servare genus didicere, neque hilo</l>
    <l>maiore interea capiunt dulcedine fructum</l>
    <l>quam silvestre genus capiebat terrigenarum.</l>
    <l>nam quod adest praesto, nisi quid cognovimus ante</l>
    <l>suavius, in primis placet et pollere videtur,</l>
    <l>posteriorque fere melior res illa reperta</l>
    <l>perdit et immutat sensus ad pristina quaeque.</l>
    <l>sic odium coepit glandis, sic illa relicta</l>
    <l>strata cubilia sunt herbis et frondibus aucta.</l>
    <l>pellis item cecidit vestis contempta ferina;</l>
    <l>quam reor invidia tali tunc esse repertam,</l>
    <l>ut letum insidiis qui gessit primus obiret,</l>
    <l>et tamen inter eos distractam sanguine multo</l>
    <l>disperiise neque in fructum convertere quisse.</l>
    <l>tunc igitur pelles, nunc aurum et purpura curis</l>
    <l>exercent hominum vitam belloque fatigant;</l>
    <l>quo magis in nobis, ut opinor, culpa resedit.</l>
    <l>frigus enim nudos sine pellibus excruciabat</l>
    <l>terrigenas; at nos nil laedit veste carere</l>
    <l>purpurea atque auro signisque ingentibus apta,</l>
    <l>dum plebeia tamen sit, quae defendere possit.</l>
    <l>Ergo hominum genus in cassum frustraque laborat</l>
    <l>semper et [in] curis consumit inanibus aevom,</l>
    <l>ni mirum quia non cognovit quae sit habendi</l>
    <l>finis et omnino quoad crescat vera voluptas;</l>
    <l>idque minutatim vitam provexit in altum</l>
    <l>et belli magnos commovit funditus aestus.</l>
    <l>at vigiles mundi magnum versatile templum</l>
    <l>sol et luna suo lustrantes lumine circum</l>
    <l>perdocuere homines annorum tempora verti</l>
    <l>et certa ratione geri rem atque ordine certo.</l>
    <l>Iam validis saepti degebant turribus aevom,</l>
    <l>et divisa colebatur discretaque tellus,</l>
    <l>tum mare velivolis florebat navibus ponti,</l>
    <l>auxilia ac socios iam pacto foedere habebant,</l>
    <l>carminibus cum res gestas coepere potae</l>
    <l>tradere; nec multo prius sunt elementa reperta.</l>
    <l>propterea quid sit prius actum respicere aetas</l>
    <l>nostra nequit, nisi qua ratio vestigia monstrat.</l>
    <l>Navigia atque agri culturas moenia leges</l>
    <l>arma vias vestes [et] cetera de genere horum,</l>
    <l>praemia, delicias quoque vitae funditus omnis,</l>
    <l>carmina, picturas et daedala signa polita</l>
    <l>usus et impigrae simul experientia mentis</l>
    <l>paulatim docuit pedetemptim progredientis.</l>
    <l>sic unum quicquid paulatim protrahit aetas</l>
    <l>in medium ratioque in luminis erigit oras;</l>
    <l>namque alid ex alio clarescere corde videbant,</l>
    <l>artibus ad summum donec venere cacumen.</l>
  </verse>
  <chapter label="Liber Tertius">Liber Sextus</chapter>
  <verse>
    <l>Primae frugiparos fetus mortalibus aegris</l>
    <l>dididerunt quondam praeclaro nomine Athenae</l>
    <l>et recreaverunt vitam legesque rogarunt</l>
    <l>et primae dederunt solacia dulcia vitae,</l>
    <l>cum genuere virum tali cum corde repertum,</l>
    <l>omnia veridico qui quondam ex ore profudit;</l>
    <l>cuius et extincti propter divina reperta</l>
    <l>divolgata vetus iam ad caelum gloria fertur.</l>
    <l>nam cum vidit hic ad victum quae flagitat usus</l>
    <l>omnia iam ferme mortalibus esse parata</l>
    <l>et, pro quam possent, vitam consistere tutam,</l>
    <l>divitiis homines et honore et laude potentis</l>
    <l>affluere atque bona gnatorum excellere fama,</l>
    <l>nec minus esse domi cuiquam tamen anxia cordi,</l>
    <l>atque animi ingratis vitam vexare sine ulla</l>
    <l>pausa atque infestis cogi saevire querellis,</l>
    <l>intellegit ibi vitium vas efficere ipsum</l>
    <l>omniaque illius vitio corrumpier intus,</l>
    <l>quae conlata foris et commoda cumque venirent;</l>
    <l>partim quod fluxum pertusumque esse videbat,</l>
    <l>ut nulla posset ratione explerier umquam,</l>
    <l>partim quod taetro quasi conspurcare sapore</l>
    <l>omnia cernebat, quae cumque receperat, intus.</l>
    <l>veridicis igitur purgavit pectora dictis</l>
    <l>et finem statuit cuppedinis atque timoris</l>
    <l>exposuitque bonum summum, quo tendimus omnes,</l>
    <l>quid foret, atque viam monstravit, tramite parvo</l>
    <l>qua possemus ad id recto contendere cursu,</l>
    <l>quidve mali foret in rebus mortalibus passim,</l>
    <l>quod fieret naturali varieque volaret</l>
    <l>seu casu seu vi, quod sic natura parasset,</l>
    <l>et quibus e portis occurri cuique deceret,</l>
    <l>et genus humanum frustra plerumque probavit</l>
    <l>volvere curarum tristis in pectore fluctus.</l>
    <l>nam vel uti pueri trepidant atque omnia caecis</l>
    <l>in tenebris metuunt, sic nos in luce timemus</l>
    <l>inter dum, nihilo quae sunt metuenda magis quam</l>
    <l>quae pueri in tenebris pavitant finguntque futura.</l>
    <l>hunc igitur terrorem animi tenebrasque necessest</l>
    <l>non radii solis nec lucida tela diei</l>
    <l>discutiant, sed naturae species ratioque.</l>
    <l>quo magis inceptum pergam pertexere dictis.</l>
    <l>Et quoniam docui mundi mortalia templa</l>
    <l>esse [et] nativo consistere corpore caelum,</l>
    <l>et quae cumque in eo fiunt fierique necessest</l>
    <l>pleraque dissolui, qui restant percipe porro,</l>
    <l>quandoquidem semel insignem conscendere currum</l>
    * * *
    <l>tu mihi supremae praescripta ad candida callis</l>
    <l>currenti spatium praemonstra, callida musa</l>
    <l>Calliope, requies hominum divomque voluptas,</l>
    <l>te duce ut insigni capiam cum laude coronam.</l>
    * * *
    <l>ventorum existant, placentur [ut] omnia rursum</l>
    * * *
    <l>quae fuerint, sint placato conversa furore.</l>
    <l>cetera quae fieri in terris caeloque tuentur</l>
    <l>mortales, pavidis cum pendent mentibus saepe</l>
    <l>et faciunt animos humilis formidine divom</l>
    <l>depressosque premunt ad terram propterea quod</l>
    <l>ignorantia causarum conferre deorum</l>
    <l>cogit ad imperium res et concedere regnum.</l>
    [quorum operum causas nulla ratione videre
    <l>possunt ac fieri divino numine rentur.]</l>
    <l>nam bene qui didicere deos securum agere aevom,</l>
    <l>si tamen interea mirantur qua ratione</l>
    <l>quaeque geri possint, praesertim rebus in illis</l>
    <l>quae supera caput aetheriis cernuntur in oris,</l>
    <l>rursus in antiquas referuntur religionis</l>
    <l>et dominos acris adsciscunt, omnia posse</l>
    <l>quos miseri credunt, ignari quid queat esse,</l>
    <l>quid nequeat, finita potestas denique cuique</l>
    <l>qua nam sit ratione atque alte terminus haerens;</l>
    <l>quo magis errantes caeca ratione feruntur.</l>
    <l>quae nisi respuis ex animo longeque remittis</l>
    <l>dis indigna putare alienaque pacis eorum,</l>
    <l>delibata deum per te tibi numina sancta</l>
    <l>saepe oberunt; non quo violari summa deum vis</l>
    <l>possit, ut ex ira poenas petere inbibat acris,</l>
    <l>sed quia tute tibi placida cum pace quietos</l>
    <l>constitues magnos irarum volvere fluctus,</l>
    <l>nec delubra deum placido cum pectore adibis,</l>
    <l>nec de corpore quae sancto simulacra feruntur</l>
    <l>in mentes hominum divinae nuntia formae,</l>
    <l>suscipere haec animi tranquilla pace valebis.</l>
    <l>inde videre licet qualis iam vita sequatur.</l>
    <l>quam quidem ut a nobis ratio verissima longe</l>
    <l>reiciat, quamquam sunt a me multa profecta,</l>
    <l>multa tamen restant et sunt ornanda politis</l>
    <l>versibus; est ratio caelisque tenenda,</l>
    <l>sunt tempestates et fulmina clara canenda,</l>
    <l>quid faciant et qua de causa cumque ferantur;</l>
    <l>ne trepides caeli divisis partibus amens,</l>
    <l>unde volans ignis pervenerit aut in utram se</l>
    <l>verterit hinc partim, quo pacto per loca saepta</l>
    <l>insinuarit, et hinc dominatus ut extulerit se.</l>
    [quorum operum causas nulla ratione videre
    <l>possunt ac fieri divino numine rentur.]</l>
    <l>Principio tonitru quatiuntur caerula caeli</l>
    <l>propterea quia concurrunt sublime volantes</l>
    <l>aetheriae nubes contra pugnantibus ventis.</l>
    <l>nec fit enim sonitus caeli de parte serena,</l>
    <l>verum ubi cumque magis denso sunt agmine nubes,</l>
    <l>tam magis hinc magno fremitus fit murmure saepe.</l>
    <l>praeterea neque tam condenso corpore nubes</l>
    <l>esse queunt quam sunt lapides ac ligna, neque autem</l>
    <l>tam tenues quam sunt nebulae fumique volantes;</l>
    <l>nam cadere aut bruto deberent pondere pressae</l>
    <l>ut lapides, aut ut fumus constare nequirent</l>
    <l>nec cohibere nives gelidas et grandinis imbris.</l>
    <l>Dant etiam sonitum patuli super aequora mundi,</l>
    <l>carbasus ut quondam magnis intenta theatris</l>
    <l>dat crepitum malos inter iactata trabesque,</l>
    <l>inter dum perscissa furit petulantibus auris</l>
    <l>et fragilis [sonitus] chartarum commeditatur;</l>
    <l>id quoque enim genus in tonitru cognoscere possis,</l>
    <l>aut ubi suspensam vestem chartasque volantis</l>
    <l>verberibus venti versant planguntque per auras.</l>
    <l>fit quoque enim inter dum [ut] non tam concurrere nubes</l>
    <l>frontibus adversis possint quam de latere ire</l>
    <l>diverso motu radentes corpora tractim,</l>
    <l>aridus unde auris terget sonus ille diuque</l>
    <l>ducitur, exierunt donec regionibus artis.</l>
    <l>Hoc etiam pacto tonitru concussa videntur</l>
    <l>omnia saepe gravi tremere et divolsa repente</l>
    <l>maxima dissiluisse capacis moenia mundi,</l>
    <l>cum subito validi venti conlecta procella</l>
    <l>nubibus intorsit sese conclusaque ibidem</l>
    <l>turbine versanti magis ac magis undique nubem</l>
    <l>cogit uti fiat spisso cava corpore circum,</l>
    <l>post ubi conminuit vis eius et impetus acer,</l>
    <l>tum perterricrepo sonitu dat scissa fragorem.</l>
    <l>nec mirum, cum plena animae vensicula parva</l>
    <l>saepe haud dat parvum sonitum displosa repente.</l>
    <l>Est etiam ratio, cum venti nubila perflant,</l>
    <l>ut sonitus faciant; etenim ramosa videmus</l>
    <l>nubila saepe modis multis atque aspera ferri;</l>
    <l>scilicet ut, crebram silvam cum flamina cauri</l>
    <l>perflant, dant sonitum frondes ramique fragorem.</l>
    <l>Fit quoque ut inter dum validi vis incita venti</l>
    <l>perscindat nubem perfringens impete recto;</l>
    <l>nam quid possit ibi flatus manifesta docet res,</l>
    <l>hic, ubi lenior est, in terra cum tamen alta</l>
    <l>arbusta evolvens radicibus haurit ab imis.</l>
    <l>sunt etiam fluctus per nubila, qui quasi murmur</l>
    <l>dant in frangendo graviter; quod item fit in altis</l>
    <l>fluminibus magnoque mari, cum frangitur aestus.</l>
    <l>Fit quoque, ubi e nubi in nubem vis incidit ardens</l>
    <l>fulminis; haec multo si forte umore recepit</l>
    <l>ignem, continuo magno clamore trucidat;</l>
    <l>ut calidis candens ferrum e fornacibus olim</l>
    <l>stridit, ubi in gelidum propter demersimus imbrem.</l>
    <l>Aridior porro si nubes accipit ignem,</l>
    <l>uritur ingenti sonitu succensa repente,</l>
    <l>lauricomos ut si per montis flamma vagetur</l>
    <l>turbine ventorum comburens impete magno;</l>
    <l>nec res ulla magis quam Phoebi Delphica laurus</l>
    <l>terribili sonitu flamma crepitante crematur.</l>
    <l>Denique saepe geli multus fragor atque ruina</l>
    <l>grandinis in magnis sonitum dat nubibus alte;</l>
    <l>ventus enim cum confercit, franguntur in artum</l>
    <l>concreti montes nimborum et grandine mixti.</l>
    <l>Fulgit item, nubes ignis cum semina multa</l>
    <l>excussere suo concursu, ceu lapidem si</l>
    <l>percutiat lapis aut ferrum; nam tum quoque lumen</l>
    <l>exilit et claras scintillas dissipat ignis.</l>
    <l>sed tonitrum fit uti post auribus accipiamus,</l>
    <l>fulgere quam cernant oculi, quia semper ad auris</l>
    <l>tardius adveniunt quam visum quae moveant res.</l>
    <l>id licet hinc etiam cognoscere: caedere si quem</l>
    <l>ancipiti videas ferro procul arboris auctum,</l>
    <l>ante fit ut cernas ictum quam plaga per auris</l>
    <l>det sonitum; sic fulgorem quoque cernimus ante</l>
    <l>quam tonitrum accipimus, pariter qui mittitur igni</l>
    <l>e simili causa, concursu natus eodem.</l>
    <l>Hoc etiam pacto volucri loca lumine tingunt</l>
    <l>nubes et tremulo tempestas impete fulgit.</l>
    <l>ventus ubi invasit nubem et versatus ibidem</l>
    <l>fecit ut ante cavam docui spissescere nubem,</l>
    <l>mobilitate sua fervescit; ut omnia motu</l>
    <l>percalefacta vides ardescere, plumbea vero</l>
    <l>glans etiam longo cursu volvenda liquescit.</l>
    <l>ergo fervidus hic nubem cum perscidit atram,</l>
    <l>dissipat ardoris quasi per vim expressa repente</l>
    <l>semina, quae faciunt nictantia fulgura flammae;</l>
    <l>inde sonus sequitur, qui tardius adlicit auris</l>
    <l>quam quae perveniunt oculorum ad lumina nostra.</l>
    <l>scilicet hoc densis fit nubibus et simul alte</l>
    <l>extructis aliis alias super impete miro.</l>
    <l>ne tibi sit frudi quod nos inferne videmus</l>
    <l>quam sint lata magis quam sursum extructa quid extent.</l>
    <l>contemplator enim, cum montibus adsimulata</l>
    <l>nubila portabunt venti transversa per auras,</l>
    <l>aut ubi per magnos montis cumulata videbis</l>
    <l>insuper esse aliis alia atque urguere superna</l>
    <l>in statione locata sepultis undique ventis;</l>
    <l>tum poteris magnas moles cognoscere eorum</l>
    <l>speluncasque vel ut saxis pendentibus structas</l>
    <l>cernere, quas venti cum tempestate coorta</l>
    <l>conplerunt, magno indignantur murmure clausi</l>
    <l>nubibus in caveisque ferarum more minantur,</l>
    <l>nunc hinc nunc illinc fremitus per nubila mittunt,</l>
    <l>quaerentesque viam circum versantur et ignis</l>
    <l>semina convolvunt [e] nubibus atque ita cogunt</l>
    <l>multa rotantque cavis flammam fornacibus intus,</l>
    <l>donec divolsa fulserunt nube corusci.</l>
    <l>Hac etiam fit uti de causa mobilis ille</l>
    <l>devolet in terram liquidi color aureus ignis,</l>
    <l>semina quod nubes ipsas permulta necessust</l>
    <l>ignis habere; etenim cum sunt umore sine ullo,</l>
    <l>flammeus [est] plerumque colos et splendidus ollis.</l>
    <l>quippe etenim solis de lumine multa necessest</l>
    <l>concipere, ut merito rubeant ignesque profundant.</l>
    <l>hasce igitur cum ventus agens contrusit in unum</l>
    <l>compressitque locum cogens, expressa profundunt</l>
    <l>semina, quae faciunt flammae fulgere colores.</l>
    <l>Fulgit item, cum rarescunt quoque nubila caeli;</l>
    <l>nam cum ventus eas leviter diducit euntis</l>
    <l>dissoluitque, cadant ingratius illa necessest</l>
    <l>semina quae faciunt fulgorem. tum sine taetro</l>
    <l>terrore atque sonis fulgit nulloque tumultu.</l>
    <l>Quod superest, [quali] natura praedita constent</l>
    <l>fulmina, declarant ictus et inusta vaporis</l>
    <l>signa notaeque gravis halantis sulpuris auras;</l>
    <l>ignis enim sunt haec non venti signa neque imbris.</l>
    <l>praeterea saepe accendunt quoque tecta domorum</l>
    <l>et celeri flamma dominantur in aedibus ipsis.</l>
    <l>hunc tibi subtilem cum primis ignibus ignem</l>
    <l>constituit natura minutis mobilibusque</l>
    <l>corporibus, cui nil omnino obsistere possit.</l>
    <l>transit enim validum fulmen per saepta domorum</l>
    <l>clamor ut ac voces, transit per saxa, per aera</l>
    <l>et liquidum puncto facit aes in tempore et aurum.</l>
    <l>curat item vasis integris vina repente</l>
    <l>diffugiant, quia ni mirum facile omnia circum</l>
    <l>conlaxat rareque facit lateramina vasis</l>
    <l>adveniens calor eius et insinuatus in ipsum</l>
    <l>mobiliter soluens differt primordia vini.</l>
    <l>quod solis vapor aetatem non posse videtur</l>
    <l>efficere usque adeo pollens fervore corusco.</l>
    <l>tanto mobilior vis et dominantior haec est.</l>
    <l>Nunc ea quo pacto gignantur et impete tanto</l>
    <l>fiant ut possint ictu discludere turris,</l>
    <l>disturbare domos, avellere tigna trabesque</l>
    <l>et monimenta virum commoliri atque ciere,</l>
    <l>exanimare homines, pecudes prosternere passim,</l>
    <l>cetera de genere hoc qua vi facere omnia possint,</l>
    <l>expediam neque [te] in promissis plura morabor.</l>
    <l>Fulmina gignier e crassis alteque putandumst</l>
    <l>nubibus extructis; nam caelo nulla sereno</l>
    <l>nec leviter densis mittuntur nubibus umquam.</l>
    <l>nam dubio procul hoc fieri manifesta docet res;</l>
    <l>quod tunc per totum concrescunt aera nubes,</l>
    <l>undique uti tenebras omnis Acherunta reamur</l>
    <l>liquisse et magnas caeli complesse cavernas,</l>
    <l>usque adeo tetra nimborum nocte coorta</l>
    <l>inpendent atrae formidinis ora superne,</l>
    <l>cum commoliri tempestas fulmina coeptat.</l>
    <l>praeterea persaepe niger quoque per mare nimbus,</l>
    <l>ut picis e caelo demissum flumen, in undas</l>
    <l>sic cadit effertus tenebris procul et trahit atram</l>
    <l>fulminibus gravidam tempestatem atque procellis,</l>
    <l>ignibus ac ventis cum primis ipse repletus,</l>
    <l>in terra quoque ut horrescant ac tecta requirant.</l>
    <l>sic igitur supera nostrum caput esse putandumst</l>
    <l>tempestatem altam; neque enim caligine tanta</l>
    <l>obruerent terras, nisi inaedificata superne</l>
    <l>multa forent multis exempto nubila sole;</l>
    <l>nec tanto possent venientes opprimere imbri,</l>
    <l>flumina abundare ut facerent camposque natare,</l>
    <l>si non extructis foret alte nubibus aether.</l>
    <l>hic igitur ventis atque ignibus omnia plena</l>
    <l>sunt; ideo passim fremitus et fulgura fiunt.</l>
    <l>quippe etenim supra docui permulta vaporis</l>
    <l>semina habere cavas nubes et multa necessest</l>
    <l>concipere ex solis radiis ardoreque eorum.</l>
    <l>hoc ubi ventus eas idem qui cogit in unum</l>
    <l>forte locum quemvis, expressit multa vaporis</l>
    <l>semina seque simul cum eo commiscuit igni,</l>
    <l>insinuatus ibi vortex versatur in arto</l>
    <l>et calidis acuit fulmen fornacibus intus;</l>
    <l>nam duplici ratione accenditur: ipse sua cum</l>
    <l>mobilitate calescit et e contagibus ignis.</l>
    <l>inde ubi percaluit venti vis [et] gravis ignis</l>
    <l>impetus incessit, maturum tum quasi fulmen</l>
    <l>perscindit subito nubem ferturque coruscis</l>
    <l>omnia luminibus lustrans loca percitus ardor.</l>
    <l>quem gravis insequitur sonitus, displosa repente</l>
    <l>opprimere ut caeli videantur templa superne.</l>
    <l>inde tremor terras graviter pertemptat et altum</l>
    <l>murmura percurrunt caelum; nam tota fere tum</l>
    <l>tempestas concussa tremit fremitusque moventur.</l>
    <l>quo de concussu sequitur gravis imber et uber,</l>
    <l>omnis uti videatur in imbrem vertier aether</l>
    <l>atque ita praecipitans ad diluviem revocare;</l>
    <l>tantus discidio nubis ventique procella</l>
    <l>mittitur, ardenti sonitus cum provolat ictu.</l>
    <l>Est etiam cum vis extrinsecus incita venti</l>
    <l>incidit in validam maturo culmine nubem;</l>
    <l>quam cum perscidit, extemplo cadit igneus ille</l>
    <l>vertex, quem patrio vocitamus nomine fulmen.</l>
    <l>hoc fit idem in partis alias, quo cumque tulit vis.</l>
    <l>Fit quoque ut inter dum venti vis missa sine igni</l>
    <l>igniscat tamen in spatio longoque meatu,</l>
    <l>dum venit amittens in cursu corpora quaedam</l>
    <l>grandia, quae nequeunt pariter penetrare per auras,</l>
    <l>atque alia ex ipso conradens aere portat</l>
    <l>parvola, quae faciunt ignem commixta volando;</l>
    <l>non alia longe ratione ac plumbea saepe</l>
    <l>fervida fit glans in cursu, cum multa rigoris</l>
    <l>corpora dimittens ignem concepit in auris.</l>
    <l>Fit quoque ut ipsius plagae vis excitet ignem,</l>
    <l>frigida cum venti pepulit vis missa sine igni,</l>
    <l>ni mirum quia, cum vehementi perculit ictu,</l>
    <l>confluere ex ipso possunt elementa vaporis</l>
    <l>et simul ex illa quae tum res excipit ictum;</l>
    <l>ut, lapidem ferro cum caedimus, evolat ignis,</l>
    <l>nec, quod frigida vis ferrist, hoc setius illi</l>
    <l>semina concurrunt calidi fulgoris ad ictum.</l>
    <l>sic igitur quoque res accendi fulmine debet,</l>
    <l>opportuna fuit si forte et idonea flammis.</l>
    <l>nec temere omnino plane vis frigida venti</l>
    <l>esse potest, ea quae tanta vi missa supernest,</l>
    <l>quin, prius in cursu si non accenditur igni,</l>
    <l>at tepefacta tamen veniat commixta calore.</l>
    <l>Mobilitas autem fit fulminis et gravis ictus</l>
    <l>et celeri ferme percurrunt fulmina lapsu,</l>
    <l>nubibus ipsa quod omnino prius incita se vis</l>
    <l>colligit et magnum conamen sumit eundi,</l>
    <l>inde ubi non potuit nubes capere inpetis auctum,</l>
    <l>exprimitur vis atque ideo volat impete miro,</l>
    <l>ut validis quae de tormentis missa feruntur.</l>
    <l>Adde quod e parvis et levibus est elementis,</l>
    <l>nec facilest tali naturae obsistere quicquam;</l>
    <l>inter enim fugit ac penetrat per rara viarum,</l>
    <l>non igitur multis offensibus in remorando</l>
    <l>haesitat, hanc ob rem celeri volat impete labens.</l>
    <l>Deinde, quod omnino natura pondera deorsum</l>
    <l>omnia nituntur, cum plagast addita vero,</l>
    <l>mobilitas duplicatur et impetus ille gravescit,</l>
    <l>ut vehementius et citius quae cumque morantur</l>
    <l>obvia discutiat plagis itinerque sequatur.</l>
    <l>Denique quod longo venit impete, sumere debet</l>
    <l>mobilitatem etiam atque etiam, quae crescit eundo</l>
    <l>et validas auget viris et roborat ictum;</l>
    <l>nam facit ut quae sint illius semina cumque</l>
    <l>e regione locum quasi in unum cuncta ferantur,</l>
    <l>omnia coniciens in eum volventia cursum.</l>
    <l>Forsitan ex ipso veniens trahat aere quaedam</l>
    <l>corpora, quae plagis incendunt mobilitatem.</l>
    <l>incolumisque venit per res atque integra transit</l>
    <l>multa, foraminibus liquidus quia transviat ignis.</l>
    <l>multaque perfringit, cum corpora fulminis ipsa</l>
    <l>corporibus rerum inciderunt, qua texta tenentur.</l>
    <l>dissoluit porro facile aes aurumque repente</l>
    <l>conferve facit, e parvis quia facta minute</l>
    <l>corporibus vis est et levibus ex elementis,</l>
    <l>quae facile insinuantur et insinuata repente</l>
    <l>dissoluont nodos omnis et vincla relaxant.</l>
    <l>Autumnoque magis stellis fulgentibus alta</l>
    <l>concutitur caeli domus undique totaque tellus,</l>
    <l>et cum tempora se veris florentia pandunt.</l>
    <l>frigore enim desunt ignes ventique calore</l>
    <l>deficiunt neque sunt tam denso corpore nubes.</l>
    <l>interutrasque igitur cum caeli tempora constant,</l>
    <l>tum variae causae concurrunt fulminis omnes.</l>
    <l>nam fretus ipse anni permiscet frigus [ad] aestum.</l>
    <l>quorum utrumque opus est fabricanda ad fulmina nubi,</l>
    <l>ut discordia [sit] rerum magnoque tumultu</l>
    <l>ignibus et ventis furibundus fluctuet aer.</l>
    <l>ut discordia [sit] rerum magnoque tumultu</l>
    <l>ignibus et ventis furibundus fluctuet aer.</l>
    <l>prima caloris enim pars est postrema rigoris;</l>
    <l>tempus id est vernum; quare pugnare necessest</l>
    <l>dissimilis [res] inter se turbareque mixtas.</l>
    <l>et calor extremus primo cum frigore mixtus</l>
    <l>volvitur, autumni quod fertur nomine tempus,</l>
    <l>hic quoque confligunt hiemes aestatibus acres.</l>
    <l>propterea [freta] sunt haec anni nominitanda,</l>
    <l>nec mirumst, in eo si tempore plurima fiunt</l>
    <l>fulmina tempestasque cietur turbida caelo,</l>
    <l>ancipiti quoniam bello turbatur utrimque,</l>
    <l>hinc flammis, illinc ventis umoreque mixto.</l>
    <l>Hoc est igniferi naturam fulminis ipsam</l>
    <l>perspicere et qua vi faciat rem quamque videre,</l>
    <l>non Tyrrhena retro volventem carmina frustra</l>
    <l>indicia occultae divum perquirere mentis,</l>
    <l>unde volans ignis pervenerit aut in utram se</l>
    <l>verterit hinc partim, quo pacto per loca saepta</l>
    <l>insinuarit, et hinc dominatus ut extulerit se,</l>
    <l>quidve nocere queat de caelo fulminis ictus.</l>
    <l>quod si Iuppiter atque alii fulgentia divi</l>
    <l>terrifico quatiunt sonitu caelestia templa</l>
    <l>et iaciunt ignem quo cuiquest cumque voluntas,</l>
    <l>cur quibus incautum scelus aversabile cumquest</l>
    <l>non faciunt icti flammas ut fulguris halent</l>
    <l>pectore perfixo, documen mortalibus acre,</l>
    <l>et potius nulla sibi turpi conscius in re</l>
    <l>volvitur in flammis innoxius inque peditur</l>
    <l>turbine caelesti subito correptus et igni?</l>
    <l>cur etiam loca sola petunt frustraque laborant?</l>
    <l>an tum bracchia consuescunt firmantque lacertos?</l>
    <l>in terraque patris cur telum perpetiuntur</l>
    <l>optundi? cur ipse sinit neque parcit in hostis?</l>
    <l>denique cur numquam caelo iacit undique puro</l>
    <l>Iuppiter in terras fulmen sonitusque profundit?</l>
    <l>an simul ac nubes successere, ipse in eas tum</l>
    <l>descendit, prope ut hinc teli determinet ictus?</l>
    <l>in mare qua porro mittit ratione? quid undas</l>
    <l>arguit et liquidam molem camposque natantis?</l>
    <l>praeterea si vult caveamus fulminis ictum,</l>
    <l>cur dubitat facere ut possimus cernere missum?</l>
    <l>si nec opinantis autem volt opprimere igni,</l>
    <l>cur tonat ex illa parte, ut vitare queamus,</l>
    <l>cur tenebras ante et fremitus et murmura concit?</l>
    <l>et simul in multas partis qui credere possis</l>
    <l>mittere? an hoc ausis numquam contendere factum,</l>
    <l>ut fierent ictus uno sub tempore plures?</l>
    <l>at saepest numero factum fierique necessest,</l>
    <l>ut pluere in multis regionibus et cadere imbris,</l>
    <l>fulmina sic uno fieri sub tempore multa.</l>
    <l>postremo cur sancta deum delubra suasque</l>
    <l>discutit infesto praeclaras fulmine sedes</l>
    <l>et bene facta deum frangit simulacra suisque</l>
    <l>demit imaginibus violento volnere honorem?</l>
    <l>altaque cur plerumque petit loca plurimaque eius</l>
    <l>montibus in summis vestigia cernimus ignis?</l>
    <l>Quod super est, facilest ex his cognoscere rebus,</l>
    <l>presteras Graii quos ab re nominitarunt,</l>
    <l>in mare qua missi veniant ratione superne.</l>
    <l>nam fit ut inter dum tam quam demissa columna</l>
    <l>in mare de caelo descendat, quam freta circum</l>
    <l>fervescunt graviter spirantibus incita flabris,</l>
    <l>et quae cumque in eo tum sint deprensa tumultu</l>
    <l>navigia in summum veniant vexata periclum.</l>
    <l>hoc fit ubi inter dum non quit vis incita venti</l>
    <l>rumpere quam coepit nubem, sed deprimit, ut sit</l>
    <l>in mare de caelo tam quam demissa columna,</l>
    <l>paulatim, quasi quid pugno bracchique superne</l>
    <l>coniectu trudatur et extendatur in undas;</l>
    <l>quam cum discidit, hinc prorumpitur in mare venti</l>
    <l>vis et fervorem mirum concinnat in undis;</l>
    <l>versabundus enim turbo descendit et illam</l>
    <l>deducit pariter lento cum corpore nubem;</l>
    <l>quam simul ac gravidam detrusit ad aequora ponti,</l>
    <l>ille in aquam subito totum se inmittit et omne</l>
    <l>excitat ingenti sonitu mare fervere cogens.</l>
    <l>Fit quoque ut involvat venti se nubibus ipse</l>
    <l>vertex conradens ex aere semina nubis</l>
    <l>et quasi demissum caelo prestera imitetur;</l>
    <l>hic ubi se in terras demisit dissoluitque,</l>
    <l>turbinis immanem vim provomit atque procellae.</l>
    <l>sed quia fit raro omnino montisque necessest</l>
    <l>officere in terris, apparet crebrius idem</l>
    <l>prospectu maris in magno caeloque patenti.</l>
    <l>Nubila concrescunt, ubi corpora multa volando</l>
    <l>hoc super in caeli spatio coiere repente</l>
    <l>asperiora, modis quae possint indupedita</l>
    <l>exiguis tamen inter se compressa teneri.</l>
    <l>haec faciunt primum parvas consistere nubes;</l>
    <l>inde ea comprendunt inter se conque gregantur</l>
    <l>et coniungendo crescunt ventisque feruntur</l>
    <l>usque adeo donec tempestas saeva coortast.</l>
    <l>Fit quoque uti montis vicina cacumina caelo</l>
    <l>quam sint quoque magis, tanto magis edita fument</l>
    <l>adsidue fulvae nubis caligine crassa</l>
    <l>propterea quia, cum consistunt nubila primum,</l>
    <l>ante videre oculi quam possint tenvia, venti</l>
    <l>portantes cogunt ad summa cacumina montis;</l>
    <l>hic demum fit uti turba maiore coorta</l>
    <l>et condensa queant apparere et simul ipso</l>
    <l>vertice de montis videantur surgere in aethram.</l>
    <l>nam loca declarat sursum ventosa patere</l>
    <l>res ipsa et sensus, montis cum ascendimus altos.</l>
    <l>Praeterea permulta mari quoque tollere toto</l>
    <l>corpora naturam declarant litore vestis</l>
    <l>suspensae, cum concipiunt umoris adhaesum.</l>
    <l>quo magis ad nubis augendas multa videntur</l>
    <l>posse quoque e salso consurgere momine ponti;</l>
    <l>nam ratio consanguineast umoribus omnis.</l>
    <l>Praeterea fluviis ex omnibus et simul ipsa</l>
    <l>surgere de terra nebulas aestumque videmus,</l>
    <l>quae vel ut halitus hinc ita sursum expressa feruntur</l>
    <l>suffunduntque sua caelum caligine et altas</l>
    <l>sufficiunt nubis paulatim conveniundo;</l>
    <l>urget enim quoque signiferi super aetheris aestus</l>
    <l>et quasi densendo subtexit caerula nimbis.</l>
    <l>Fit quoque ut hunc veniant in caelum extrinsecus illa</l>
    <l>corpora quae faciunt nubis nimbosque volantis;</l>
    <l>innumerabilem enim numerum summamque profundi</l>
    <l>esse infinitam docui, quantaque volarent</l>
    <l>corpora mobilitate ostendi quamque repente</l>
    <l>immemorabile [per] spatium transire solerent.</l>
    <l>haut igitur mirumst, si parvo tempore saepe</l>
    <l>tam magnis ventis tempestas atque tenebrae</l>
    <l>coperiant maria ac terras inpensa superne,</l>
    <l>undique quandoquidem per caulas aetheris omnis</l>
    <l>et quasi per magni circum spiracula mundi</l>
    <l>exitus introitusque elementis redditus extat.</l>
    <l>Nunc age, quo pacto pluvius concrescat in altis</l>
    <l>nubibus umor et in terras demissus ut imber</l>
    <l>decidat, expediam. primum iam semina aquai</l>
    <l>multa simul vincam consurgere nubibus ipsis</l>
    <l>omnibus ex rebus pariterque ita crescere utrumque</l>
    <l>et nubis et aquam, quae cumque in nubibus extat,</l>
    <l>ut pariter nobis corpus cum sanguine crescit,</l>
    <l>sudor item atque umor qui cumque est denique membris.</l>
    <l>concipiunt etiam multum quoque saepe marinum</l>
    <l>umorem, vel uti pendentia vellera lanae,</l>
    <l>cum supera magnum mare venti nubila portant.</l>
    <l>consimili ratione ex omnibus amnibus umor</l>
    <l>tollitur in nubis. quo cum bene semina aquarum</l>
    <l>multa modis multis convenere undique adaucta,</l>
    <l>confertae nubes umorem mittere certant</l>
    <l>dupliciter; nam vis venti contrudit et ipsa</l>
    <l>copia nimborum turba maiore coacta</l>
    <l>urget et e supero premit ac facit effluere imbris.</l>
    <l>praeterea cum rarescunt quoque nubila ventis</l>
    <l>aut dissolvuntur solis super icta calore,</l>
    <l>mittunt umorem pluvium stillantque, quasi igni</l>
    <l>cera super calido tabescens multa liquescat.</l>
    <l>sed vehemens imber fit, ubi vehementer utraque</l>
    <l>nubila vi cumulata premuntur et impete venti.</l>
    <l>at retinere diu pluviae longumque morari</l>
    <l>consuerunt, ubi multa cientur semina aquarum</l>
    <l>atque aliis aliae nubes nimbique rigantes</l>
    <l>insuper atque omni vulgo de parte feruntur,</l>
    <l>terraque cum fumans umorem tota redhalat.</l>
    <l>hic ubi sol radiis tempestatem inter opacam</l>
    <l>adversa fulsit nimborum aspargine contra,</l>
    <l>tum color in nigris existit nubibus arqui.</l>
    <l>Cetera quae sursum crescunt sursumque creantur,</l>
    <l>et quae concrescunt in nubibus, omnia, prorsum</l>
    <l>omnia, nix venti grando gelidaeque pruinae</l>
    <l>et vis magna geli, magnum duramen aquarum,</l>
    <l>et mora quae fluvios passim refrenat aventis,</l>
    <l>perfacilest tamen haec reperire animoque videre,</l>
    <l>omnia quo pacto fiant quareve creentur,</l>
    <l>cum bene cognoris elementis reddita quae sint.</l>
    <l>Nunc age, quae ratio terrai motibus extet</l>
    <l>percipe. et in primis terram fac ut esse rearis</l>
    <l>supter item ut supera ventosis undique plenam</l>
    <l>speluncis multosque lacus multasque lucunas</l>
    <l>in gremio gerere et rupes deruptaque saxa;</l>
    <l>multaque sub tergo terrai flumina tecta</l>
    <l>volvere vi fluctus summersos [cae]ca putandumst;</l>
    <l>undique enim similem esse sui res postulat ipsa.</l>
    <l>his igitur rebus subiunctis suppositisque</l>
    <l>terra superne tremit magnis concussa ruinis,</l>
    <l>subter ubi ingentis speluncas subruit aetas;</l>
    <l>quippe cadunt toti montes magnoque repente</l>
    <l>concussu late disserpunt inde tremores.</l>
    <l>et merito, quoniam plaustris concussa tremescunt</l>
    <l>tecta viam propter non magno pondere tota,</l>
    <l>nec minus exultant, si quidvis cumque viai</l>
    <l>ferratos utrimque rotarum succutit orbes.</l>
    <l>Fit quoque, ubi in magnas aquae vastasque lucunas</l>
    <l>gleba vetustate e terra provolvitur ingens,</l>
    <l>ut iactetur aquae fluctu quoque terra vacillans;</l>
    <l>ut vas inter [aquas] non quit constare, nisi umor</l>
    <l>destitit in dubio fluctu iactarier intus.</l>
    <l>Praeterea ventus cum per loca subcava terrae</l>
    <l>collectus parte ex una procumbit et urget</l>
    <l>obnixus magnis speluncas viribus altas,</l>
    <l>incumbit tellus quo venti prona premit vis.</l>
    <l>tum supera terram quae sunt extructa domorum</l>
    <l>ad caelumque magis quanto sunt edita quaeque,</l>
    <l>inclinata minent in eandem prodita partem</l>
    <l>protractaeque trabes inpendent ire paratae.</l>
    <l>et metuunt magni naturam credere mundi</l>
    <l>exitiale aliquod tempus clademque manere,</l>
    <l>cum videant tantam terrarum incumbere molem!</l>
    <l>quod nisi respirent venti, [vis] nulla refrenet</l>
    <l>res neque ab exitio possit reprehendere euntis;</l>
    <l>nunc quia respirant alternis inque gravescunt</l>
    <l>et quasi collecti redeunt ceduntque repulsi,</l>
    <l>saepius hanc ob rem minitatur terra ruinas</l>
    <l>quam facit; inclinatur enim retroque recellit</l>
    <l>et recipit prolapsa suas in pondere sedes.</l>
    <l>hac igitur ratione vacillant omnia tecta,</l>
    <l>summa magis mediis, media imis, ima perhilum.</l>
    <l>Est haec eiusdem quoque magni causa tremoris.</l>
    <l>ventus ubi atque animae subito vis maxima quaedam</l>
    <l>aut extrinsecus aut ipsa tellure coorta</l>
    <l>in loca se cava terrai coniecit ibique</l>
    <l>speluncas inter magnas fremit ante tumultu</l>
    <l>versabunda portatur, post incita cum vis</l>
    <l>exagitata foras erumpitur et simul altam</l>
    <l>diffindens terram magnum concinnat hiatum.</l>
    <l>in Syria Sidone quod accidit et fuit Aegi</l>
    <l>in Peloponneso, quas exitus hic animai</l>
    <l>disturbat urbes et terrae motus obortus.</l>
    <l>multaque praeterea ceciderunt moenia magnis</l>
    <l>motibus in terris et multae per mare pessum</l>
    <l>subsedere suis pariter cum civibus urbes.</l>
    <l>quod nisi prorumpit, tamen impetus ipse animai</l>
    <l>et fera vis venti per crebra foramina terrae</l>
    <l>dispertitur ut horror et incutit inde tremorem;</l>
    <l>frigus uti nostros penitus cum venit in artus,</l>
    <l>concutit invitos cogens tremere atque movere.</l>
    <l>ancipiti trepidant igitur terrore per urbis,</l>
    <l>tecta superne timent, metuunt inferne cavernas</l>
    <l>terrai ne dissoluat natura repente,</l>
    <l>neu distracta suum late dispandat hiatum</l>
    <l>idque suis confusa velit complere ruinis.</l>
    <l>proinde licet quamvis caelum terramque reantur</l>
    <l>incorrupta fore aeternae mandata saluti:</l>
    <l>et tamen inter dum praesens vis ipsa pericli</l>
    <l>subdit et hunc stimulum quadam de parte timoris,</l>
    <l>ne pedibus raptim tellus subtracta feratur</l>
    <l>in barathrum rerumque sequatur prodita summa</l>
    <l>funditus et fiat mundi confusa ruina.</l>
    * * *
    <l>Principio mare mirantur non reddere maius</l>
    <l>naturam, quo sit tantus decursus aquarum,</l>
    <l>omnia quo veniant ex omni flumina parte.</l>
    <l>adde vagos imbris tempestatesque volantes,</l>
    <l>omnia quae maria ac terras sparguntque rigantque;</l>
    <l>adde suos fontis; tamen ad maris omnia summam</l>
    <l>guttai vix instar erunt unius adaugmen;</l>
    <l>quo minus est mirum mare non augescere magnum.</l>
    <l>Praeterea magnam sol partem detrahit aestu.</l>
    <l>quippe videmus enim vestis umore madentis</l>
    <l>exsiccare suis radiis ardentibus solem;</l>
    <l>at pelage multa et late substrata videmus.</l>
    <l>proinde licet quamvis ex uno quoque loco sol</l>
    <l>umoris parvam delibet ab aequore partem,</l>
    <l>largiter in tanto spatio tamen auferet undis.</l>
    <l>Tum porro venti quoque magnam tollere partem</l>
    <l>umoris possunt verrentes aequora, ventis</l>
    <l>una nocte vias quoniam persaepe videmus</l>
    <l>siccari mollisque luti concrescere crustas.</l>
    <l>Praeterea docui multum quoque tollere nubes</l>
    <l>umorem magno conceptum ex aequore ponti</l>
    <l>et passim toto terrarum spargere in orbi,</l>
    <l>cum pluit in terris et venti nubila portant.</l>
    <l>Postremo quoniam raro cum corpore tellus</l>
    <l>est et coniunctast oras maris undique cingens,</l>
    <l>debet, ut in mare de terris venit umor aquai,</l>
    <l>in terras itidem manare ex aequore salso;</l>
    <l>percolatur enim virus retroque remanat</l>
    <l>materies umoris et ad caput amnibus omnis</l>
    <l>confluit, inde super terras redit agmine dulci</l>
    <l>qua via secta semel liquido pede detulit undas.</l>
    <l>Nunc ratio quae sit, per fauces montis ut Aetnae</l>
    <l>expirent ignes inter dum turbine tanto,</l>
    <l>expediam; neque enim mediocri clade coorta</l>
    <l>flammae tempestas Siculum dominata per agros</l>
    <l>finitimis ad se convertit gentibus ora,</l>
    <l>fumida cum caeli scintillare omnia templa</l>
    <l>cernentes pavida complebant pectora cura,</l>
    <l>quid moliretur rerum natura novarum.</l>
    <l>Hisce tibi in rebus latest alteque videndum</l>
    <l>et longe cunctas in partis dispiciendum,</l>
    <l>ut reminiscaris summam rerum esse profundam</l>
    <l>et videas caelum summai totius unum</l>
    <l>quam sit parvula pars et quam multesima constet</l>
    <l>nec tota pars, homo terrai quota totius unus.</l>
    <l>quod bene propositum si plane contueare</l>
    <l>ac videas plane, mirari multa relinquas.</l>
    <l>numquis enim nostrum miratur, siquis in artus</l>
    <l>accepit calido febrim fervore coortam</l>
    <l>aut alium quemvis morbi per membra dolorem?</l>
    <l>opturgescit enim subito pes, arripit acer</l>
    <l>saepe dolor dentes, oculos invadit in ipsos,</l>
    <l>existit sacer ignis et urit corpore serpens</l>
    <l>quam cumque arripuit partem repitque per artus,</l>
    <l>ni mirum quia sunt multarum semina rerum</l>
    <l>et satis haec tellus morbi caelumque mali fert,</l>
    <l>unde queat vis immensi procrescere morbi.</l>
    <l>sic igitur toti caelo terraeque putandumst</l>
    <l>ex infinito satis omnia suppeditare,</l>
    <l>unde repente queat tellus concussa moveri</l>
    <l>perque mare ac terras rapidus percurrere turbo,</l>
    <l>ignis abundare Aetnaeus, flammescere caelum;</l>
    <l>id quoque enim fit et ardescunt caelestia templa</l>
    <l>et tempestates pluviae graviore coortu</l>
    <l>sunt, ubi forte ita se tetulerunt semina aquarum.</l>
    'at nimis est ingens incendi turbidus ardor.'
    <l>scilicet et fluvius qui visus maximus ei,</l>
    <l>qui non ante aliquem maiorem vidit, et ingens</l>
    <l>arbor homoque videtur et omnia de genere omni</l>
    <l>maxima quae vidit quisque, haec ingentia fingit,</l>
    <l>cum tamen omnia cum caelo terraque marique</l>
    <l>nil sint ad summam summai totius omnem.</l>
    <l>Nunc tamen illa modis quibus inritata repente</l>
    <l>flamma foras vastis Aetnae fornacibus efflet,</l>
    <l>expediam. primum totius subcava montis</l>
    <l>est natura fere silicum suffulta cavernis.</l>
    <l>omnibus est porro in speluncis ventus et aer.</l>
    <l>ventus enim fit, ubi est agitando percitus aer.</l>
    <l>hic ubi percaluit cale fecitque omnia circum</l>
    <l>saxa furens, qua contingit, terramque et ab ollis</l>
    <l>excussit calidum flammis velocibus ignem,</l>
    <l>tollit se ac rectis ita faucibus eicit alte.</l>
    <l>fert itaque ardorem longe longeque favillam</l>
    <l>differt et crassa volvit caligine fumum</l>
    <l>extruditque simul mirando pondere saxa;</l>
    <l>ne dubites quin haec animai turbida sit vis.</l>
    <l>praeterea magna ex parti mare montis ad eius</l>
    <l>radices frangit fluctus aestumque resolvit.</l>
    <l>ex hoc usque mari speluncae montis ad altas</l>
    <l>perveniunt subter fauces. hac ire fatendumst</l>
    * * *
    <l>et penetrare mari penitus res cogit aperto</l>
    <l>atque efflare foras ideoque extollere flammam</l>
    <l>saxaque subiectare et arenae tollere nimbos.</l>
    <l>in summo sunt vertice enim crateres, ut ipsi</l>
    <l>nominitant, nos quod fauces perhibemus et ora.</l>
    <l>Sunt aliquot quoque res quarum unam dicere causam</l>
    <l>non satis est, verum pluris, unde una tamen sit;</l>
    <l>corpus ut exanimum siquod procul ipse iacere</l>
    <l>conspicias hominis, fit ut omnis dicere causas</l>
    <l>conveniat leti, dicatur ut illius una;</l>
    <l>nam [ne]que eum ferro nec frigore vincere possis</l>
    <l>interiisse neque a morbo neque forte veneno,</l>
    <l>verum aliquid genere esse ex hoc quod contigit ei</l>
    <l>scimus. item in multis hoc rebus dicere habemus.</l>
    <l>Nilus in aestatem crescit campisque redundat</l>
    <l>unicus in terris, Aegypti totius amnis.</l>
    <l>is rigat Aegyptum medium per saepe calorem,</l>
    <l>aut quia sunt aestate aquilones ostia contra,</l>
    <l>anni tempore eo, qui etesiae esse feruntur,</l>
    <l>et contra fluvium flantes remorantur et undas</l>
    <l>cogentes sursus replent coguntque manere.</l>
    <l>nam dubio procul haec adverso flabra feruntur</l>
    <l>flumine, quae gelidis ab stellis axis aguntur;</l>
    <l>ille ex aestifera parti venit amnis ab austro</l>
    <l>inter nigra virum percocto saecla colore</l>
    <l>exoriens penitus media ab regione diei.</l>
    <l>est quoque uti possit magnus congestus harenae</l>
    <l>fluctibus adversis oppilare ostia contra,</l>
    <l>cum mare permotum ventis ruit intus harenam;</l>
    <l>quo fit uti pacto liber minus exitus amnis</l>
    <l>et proclivis item fiat minus impetus undis.</l>
    <l>fit quoque uti pluviae forsan magis ad caput ei</l>
    <l>tempore eo fiant, quo etesia flabra aquilonum</l>
    <l>nubila coniciunt in eas tunc omnia partis.</l>
    <l>scilicet, ad mediam regionem eiecta diei</l>
    <l>cum convenerunt, ibi ad altos denique montis</l>
    <l>contrusae nubes coguntur vique premuntur.</l>
    <l>forsitan Aethiopum penitus de montibus altis</l>
    <l>crescat, ubi in campos albas descendere ningues</l>
    <l>tabificis subigit radiis sol omnia lustrans.</l>
    <l>Nunc age, Averna tibi quae sint loca cumque lacusque,</l>
    <l>expediam, quali natura praedita constent.</l>
    <l>principio, quod Averna vocantur nomine, id ab re</l>
    <l>inpositumst, quia sunt avibus contraria cunctis,</l>
    <l>e regione ea quod loca cum venere volantes,</l>
    <l>remigii oblitae pennarum vela remittunt</l>
    <l>praecipitesque cadunt molli cervice profusae</l>
    <l>in terram, si forte ita fert natura locorum,</l>
    <l>aut in aquam, si forte lacus substratus Averni.</l>
    <l>is locus est Cumas aput, acri sulpure montis</l>
    <l>oppleti calidis ubi fumant fontibus aucti.</l>
    <l>est et Athenaeis in moenibus, arcis in ipso</l>
    <l>vertice, Palladis ad templum Tritonidis almae,</l>
    <l>quo numquam pennis appellunt corpora raucae</l>
    <l>cornices, non cum fumant altaria donis;</l>
    <l>usque adeo fugitant non iras Palladis acris</l>
    <l>pervigili causa, Graium ut cecinere poetae,</l>
    <l>sed natura loci opus efficit ipsa suapte.</l>
    <l>in Syria quoque fertur item locus esse videri,</l>
    <l>quadripedes quoque quo simul ac vestigia primum</l>
    <l>intulerint, graviter vis cogat concidere ipsa,</l>
    <l>manibus ut si sint divis mactata repente.</l>
    <l>omnia quae naturali ratione geruntur,</l>
    <l>et quibus e fiant causis apparet origo;</l>
    <l>ianua ne pote eis Orci regionibus esse</l>
    <l>credatur, post hinc animas Acheruntis in oras</l>
    <l>ducere forte deos manis inferne reamur,</l>
    <l>naribus alipedes ut cervi saepe putantur</l>
    <l>ducere de latebris serpentia saecla ferarum.</l>
    <l>quod procul a vera quam sit ratione repulsum</l>
    <l>percipe; nam de re nunc ipsa dicere conor.</l>
    <l>Principio hoc dico, quod dixi saepe quoque ante,</l>
    <l>in terra cuiusque modi rerum esse figuras;</l>
    <l>multa, cibo quae sunt, vitalia multaque, morbos</l>
    <l>incutere et mortem quae possint adcelerare.</l>
    <l>et magis esse aliis alias animantibus aptas</l>
    <l>res ad vitai rationem ostendimus ante</l>
    <l>propter dissimilem naturam dissimilisque</l>
    <l>texturas inter sese primasque figuras.</l>
    <l>multa meant inimica per auris, multa per ipsas</l>
    <l>insinuant naris infesta atque aspera tactu,</l>
    <l>nec sunt multa parum tactu vitanda neque autem</l>
    <l>aspectu fugienda saporeque tristia quae sint.</l>
    <l>Deinde videre licet quam multae sint homini res</l>
    <l>acriter infesto sensu spurcaeque gravisque;</l>
    <l>arboribus primum certis gravis umbra tributa</l>
    <l>usque adeo, capitis faciant ut saepe dolores,</l>
    <l>siquis eas subter iacuit prostratus in herbis.</l>
    <l>est etiam magnis Heliconis montibus arbos</l>
    <l>floris odore hominem taetro consueta necare.</l>
    <l>scilicet haec ideo terris ex omnia surgunt,</l>
    <l>multa modis multis multarum semina rerum</l>
    <l>quod permixta gerit tellus discretaque tradit.</l>
    <l>nocturnumque recens extinctum lumen ubi acri</l>
    <l>nidore offendit nares, consopit ibidem,</l>
    <l>concidere et spumas qui morbo mittere suevit.</l>
    <l>castoreoque gravi mulier sopita recumbit,</l>
    <l>et manibus nitidum teneris opus effluit ei,</l>
    <l>tempore eo si odoratast quo menstrua solvit.</l>
    <l>multaque praeterea languentia membra per artus</l>
    <l>solvunt atque animam labefactant sedibus intus.</l>
    <l>denique si calidis etiam cunctere lavabris</l>
    <l>plenior et lueris, solio ferventis aquai</l>
    <l>quam facile in medio fit uti des saepe ruinas!</l>
    <l>carbonumque gravis vis atque odor insinuatur</l>
    <l>quam facile in cerebrum, nisi aqua praecepimus ante!</l>
    <l>at cum membra domans percepit fervida febris,</l>
    <l>tum fit odor vini plagae mactabilis instar.</l>
    <l>nonne vides etiam terra quoque sulpur in ipsa</l>
    <l>gignier et taetro concrescere odore bitumen,</l>
    <l>denique ubi argenti venas aurique secuntur,</l>
    <l>terrai penitus scrutantes abdita ferro,</l>
    <l>qualis expiret Scaptensula subter odores?</l>
    <l>quidve mali fit ut exalent aurata metalla!</l>
    <l>quas hominum reddunt facies qualisque colores!</l>
    <l>nonne vides audisve perire in tempore parvo</l>
    <l>quam soleant et quam vitai copia desit,</l>
    <l>quos opere in tali cohibet vis magna necessis?</l>
    <l>hos igitur tellus omnis exaestuat aestus</l>
    <l>expiratque foras in apertum promptaque caeli.</l>
    <l>Sic et Averna loca alitibus summittere debent</l>
    <l>mortiferam vim. de terra quae surgit in auras,</l>
    <l>ut spatium caeli quadam de parte venenet;</l>
    <l>quo simul ac primum pennis delata sit ales,</l>
    <l>impediatur ibi caeco correpta veneno,</l>
    <l>ut cadat e regione loci, qua derigit aestus.</l>
    <l>quo cum conruit, hic eadem vis illius aestus</l>
    <l>reliquias vitae membris ex omnibus aufert.</l>
    <l>quippe etenim primo quasi quendam conciet aestum;</l>
    <l>posterius fit uti. cum iam cecidere veneni</l>
    <l>in fontis ipsos, ibi sit quoque vita vomenda,</l>
    <l>propterea quod magna mali fit copia circum.</l>
    <l>Fit quoque ut inter dum vis haec atque aestus Averni</l>
    <l>aera, qui inter avis cumquest terramque locatus.</l>
    <l>discutiat, prope uti locus hic linquatur inanis.</l>
    <l>cuius ubi e regione loci venere volantis,</l>
    <l>claudicat extemplo pinnarum nisus inanis</l>
    <l>et conamen utrimque alarum proditur omne.</l>
    <l>hic ubi nixari nequeunt insistereque alis,</l>
    <l>scilicet in terram delabi pondere cogit</l>
    <l>natura, et vacuum prope iam per inane iacentes</l>
    <l>dispergunt animas per caulas corporis omnis.</l>
    * * *
    <l>frigidior porro in puteis aestate fit umor,</l>
    <l>arescit quia terra calore et semina si qua</l>
    <l>forte vaporis habet proprie, dimittit in auras.</l>
    <l>quo magis est igitur tellus effeta calore,</l>
    <l>fit quoque frigidior qui in terrast abditus umor.</l>
    <l>frigore cum premitur porro omnis terra coitque</l>
    <l>et quasi concrescit, fit scilicet ut coeundo</l>
    <l>exprimat in puteos si quem gerit ipsa calorem.</l>
    <l>Esse apud Hammonis fanum fons luce diurna</l>
    <l>frigidus et calidus nocturno tempore fertur.</l>
    <l>hunc homines fontem nimis admirantur et acri</l>
    <l>sole putant subter terras fervescere partim,</l>
    <l>nox ubi terribili terras caligine texit.</l>
    <l>quod nimis a verast longe ratione remotum.</l>
    <l>quippe ubi sol nudum contractans corpus aquai</l>
    <l>non quierit calidum supera de reddere parte,</l>
    <l>cum superum lumen tanto fervore fruatur,</l>
    <l>qui queat hic supter tam crasso corpore terram</l>
    <l>perquoquere umorem et calido focilare vapore?</l>
    <l>praesertim cum vix possit per saepta domorum</l>
    <l>insinuare suum radiis ardentibus aestum.</l>
    <l>quae ratiost igitur? ni mirum terra magis quod</l>
    <l>rara tenet circum fontem quam cetera tellus</l>
    <l>multaque sunt ignis prope semina corpus aquai.</l>
    <l>hoc ubi roriferis terram nox obruit undis,</l>
    <l>extemplo penitus frigescit terra coitque.</l>
    <l>hac ratione fit ut, tam quam compressa manu sit,</l>
    <l>exprimat in fontem quae semina cumque habet ignis,</l>
    <l>quae calidum faciunt laticis tactum atque vaporem.</l>
    <l>inde ubi sol radiis terram dimovit obortus</l>
    <l>et rare fecit calido miscente vapore,</l>
    <l>rursus in antiquas redeunt primordia sedes</l>
    <l>ignis et in terram cedit calor omnis aquai.</l>
    <l>frigidus hanc ob rem fit fons in luce diurna.</l>
    <l>praeterea solis radiis iactatur aquai</l>
    <l>umor et in lucem tremulo rarescit ab aestu;</l>
    <l>propterea fit uti quae semina cumque habet ignis</l>
    <l>dimittat; quasi saepe gelum, quod continet in se,</l>
    <l>mittit et exsolvit glaciem nodosque relaxat.</l>
    <l>Frigidus est etiam fons, supra quem sita saepe</l>
    <l>stuppa iacit flammam concepto protinus igni,</l>
    <l>taedaque consimili ratione accensa per undas</l>
    <l>conlucet, quo cumque natans impellitur auris.</l>
    <l>ni mirum quia sunt in aqua permulta vaporis</l>
    <l>semina de terraque necessest funditus ipsa</l>
    <l>ignis corpora per totum consurgere fontem</l>
    <l>et simul exspirare foras exireque in auras,</l>
    <l>non ita multa tamen, calidus queat ut fieri fons;</l>
    <l>praeterea dispersa foras erumpere cogit</l>
    <l>vis per aquam subito sursumque ea conciliari.</l>
    <l>quod genus endo marist Aradi fons, dulcis aquai</l>
    <l>qui scatit et salsas circum se dimovet undas;</l>
    <l>et multis aliis praebet regionibus aequor</l>
    <l>utilitatem opportunam sitientibus nautis,</l>
    <l>quod dulcis inter salsas intervomit undas.</l>
    <l>sic igitur per eum possunt erumpere fontem</l>
    <l>et scatere illa foras; in stuppam semina quae cum</l>
    <l>conveniunt aut in taedai corpore adhaerent,</l>
    <l>ardescunt facile extemplo, quia multa quoque in se</l>
    <l>semina habent ignis stuppae taedaeque tenentes.</l>
    <l>nonne vides etiam, nocturna ad lumina linum</l>
    <l>nuper ubi extinctum admoveas, accendier ante</l>
    <l>quam tetigit flammam, taedamque pari ratione?</l>
    <l>multaque praeterea prius ipso tacta vapore</l>
    <l>eminus ardescunt quam comminus imbuat ignis.</l>
    <l>hoc igitur fieri quoque in illo fonte putandumst.</l>
    <l>Quod super est, agere incipiam quo foedere fiat</l>
    <l>naturae, lapis hic ut ferrum ducere possit,</l>
    <l>quem Magneta vocant patrio de nomine Grai,</l>
    <l>Magnetum quia sit patriis in finibus ortus.</l>
    <l>hunc homines lapidem mirantur; quippe catenam</l>
    <l>saepe ex anellis reddit pendentibus ex se.</l>
    <l>quinque etenim licet inter dum pluresque videre</l>
    <l>ordine demisso levibus iactarier auris,</l>
    <l>unus ubi ex uno dependet supter adhaerens</l>
    <l>ex alioque alius lapidis vim vinclaque noscit;</l>
    <l>usque adeo permananter vis pervalet eius.</l>
    <l>Hoc genus in rebus firmandumst multa prius quam</l>
    <l>ipsius rei rationem reddere possis,</l>
    <l>et nimium longis ambagibus est adeundum;</l>
    <l>quo magis attentas auris animumque reposco.</l>
    <l>Principio omnibus ab rebus, quas cumque videmus,</l>
    <l>perpetuo fluere ac mitti spargique necessest</l>
    <l>corpora quae feriant oculos visumque lacessant.</l>
    <l>perpetuoque fluunt certis ab rebus odores;</l>
    <l>frigus ut [a] fluviis, calor a sole, aestus ab undis</l>
    <l>aequoris, exesor moerorum, litora propter;</l>
    <l>nec varii cessant sonitus manare per auras;</l>
    <l>denique in os salsi venit umor saepe saporis,</l>
    <l>cum mare versamur propter, dilutaque contra</l>
    <l>cum tuimur misceri absinthia, tangit amaror.</l>
    <l>usque adeo omnibus ab rebus res quaeque fluenter</l>
    <l>fertur et in cunctas dimittitur undique partis</l>
    <l>nec mora nec requies interdatur ulla fluendi,</l>
    <l>perpetuo quoniam sentimus et omnia semper</l>
    <l>cernere odorari licet et sentire sonare.</l>
    <l>Nunc omnis repetam quam raro corpore sint res</l>
    <l>commemorare; quod in primo quoque carmine claret.</l>
    <l>quippe etenim, quamquam multas hoc pertinet ad res</l>
    <l>noscere, cum primis hanc ad rem protinus ipsam,</l>
    <l>qua de disserere adgredior, firmare necessest</l>
    <l>nil esse in promptu nisi mixtum corpus inani.</l>
    <l>principio fit ut in speluncis saxa superna</l>
    <l>sudent umore et guttis manantibus stillent.</l>
    <l>manat item nobis e toto corpore sudor,</l>
    <l>crescit barba pilique per omnia membra, per artus.</l>
    <l>diditur in venas cibus omnis, auget alitque</l>
    <l>corporis extremas quoque partis unguiculosque.</l>
    <l>frigus item transire per aes calidumque vaporem</l>
    <l>sentimus, sentimus item transire per aurum</l>
    <l>atque per argentum, cum pocula plena tenemus.</l>
    <l>denique per dissaepta domorum saxea voces</l>
    <l>pervolitant, permanat odor frigusque vaposque</l>
    <l>ignis, qui ferri quoque vim penetrare suevit,</l>
    <l>denique qua circum caeli lorica coercet,</l>
    <l>morbida visque simul, cum extrinsecus insinuatur;</l>
    <l>et tempestate in terra caeloque coorta</l>
    <l>in caelum terrasque remotae iure facessunt;</l>
    <l>quandoquidem nihil est nisi raro corpore nexum.</l>
    <l>Huc accedit uti non omnia, quae iaciuntur</l>
    <l>corpora cumque ab rebus, eodem praedita sensu</l>
    <l>atque eodem pacto rebus sint omnibus apta.</l>
    <l>principio terram sol excoquit et facit are,</l>
    <l>at glaciem dissolvit et altis montibus altas</l>
    <l>extructas[que] nives radiis tabescere cogit;</l>
    <l>denique cera lique fit in eius posta vapore.</l>
    <l>ignis item liquidum facit aes aurumque resolvit,</l>
    <l>at coria et carnem trahit et conducit in unum.</l>
    <l>umor aquae porro ferrum condurat ab igni,</l>
    <l>at coria et carnem mollit durata calore.</l>
    <l>barbigeras oleaster eo iuvat usque capellas,</l>
    <l>effluat ambrosias quasi vero et nectare tinctus;</l>
    <l>qua nihil est homini quod amarius fronde ac[ida] extet.</l>
    <l>denique amaracinum fugitat sus et timet omne</l>
    <l>unguentum; nam saetigeris subus acre venenumst;</l>
    <l>quod nos inter dum tam quam recreare videtur.</l>
    <l>at contra nobis caenum taeterrima cum sit</l>
    <l>spurcities, eadem subus haec iucunda videtur,</l>
    <l>insatiabiliter toti ut volvantur ibidem.</l>
    <l>Hoc etiam super est, ipsa quam dicere de re</l>
    <l>adgredior, quod dicendum prius esse videtur.</l>
    <l>multa foramina cum variis sint reddita rebus,</l>
    <l>dissimili inter se natura praedita debent</l>
    <l>esse et habere suam naturam quaeque viasque.</l>
    <l>quippe etenim varii sensus animantibus insunt,</l>
    <l>quorum quisque suam proprie rem percipit in se;</l>
    <l>nam penetrare alio sonitus alioque saporem</l>
    <l>cernimus e sucis, alio nidoris odores.</l>
    [scilicet id fieri cogit natura viarum
    <l>multimodis varians, ut paulo ostendimus ante.]</l>
    <l>praeterea manare aliud per saxa videtur,</l>
    <l>atque aliud lignis, aliud transire per aurum,</l>
    <l>argentoque foras aliud vitroque meare;</l>
    <l>nam fluere hac species, illac calor ire videtur,</l>
    <l>atque aliis aliud citius transmittere eadem.</l>
    <l>scilicet id fieri cogit natura viarum</l>
    <l>multimodis varians, ut paulo ostendimus ante,</l>
    <l>propter dissimilem naturam textaque rerum.</l>
    <l>Qua propter, bene ubi haec confirmata atque locata</l>
    <l>omnia constiterint nobis praeposta parata,</l>
    <l>quod super est, facile hinc ratio reddetur et omnis</l>
    <l>causa pate fiet, quae ferri pelliciat vim.</l>
    <l>Principio fluere e lapide hoc permulta necessest</l>
    <l>semina sive aestum, qui discutit aera plagis,</l>
    <l>inter qui lapidem ferrumque est cumque locatus.</l>
    <l>hoc ubi inanitur spatium multusque vace fit</l>
    <l>in medio locus, extemplo primordia ferri</l>
    <l>in vacuum prolapsa cadunt coniuncta, fit utque</l>
    <l>anulus ipse sequatur eatque ita corpore toto.</l>
    <l>nec res ulla magis primoribus ex elementis</l>
    <l>indupedita suis arte conexa cohaeret</l>
    <l>quam validi ferri natura et frigidus horror.</l>
    <l>quo minus est mirum, quod dicitur esse alienum,</l>
    <l>corpora si nequeunt e ferro plura coorta</l>
    <l>in vacuum ferri, quin anulus ipse sequatur;</l>
    <l>quod facit et sequitur, donec pervenit ad ipsum</l>
    <l>iam lapidem caecisque in eo compagibus haesit.</l>
    <l>hoc fit idem cunctas in partis; unde vace fit</l>
    <l>cumque locus, sive e transverso sive superne,</l>
    <l>corpora continuo in vacuum vicina feruntur;</l>
    <l>quippe agitantur enim plagis aliunde nec ipsa</l>
    <l>sponte sua sursum possunt consurgere in auras.</l>
    <l>huc accedit item, quare queat id magis esse,</l>
    <l>haec quoque res adiumento motuque iuvatur,</l>
    <l>quod, simul a fronte est anelli rarior aer</l>
    <l>factus inanitusque locus magis ac vacuatus,</l>
    <l>continuo fit uti qui post est cumque locatus</l>
    <l>aer a tergo quasi provehat atque propellat.</l>
    <l>semper enim circum positus res verberat aer;</l>
    <l>sed tali fit uti propellat tempore ferrum,</l>
    <l>parte quod ex una spatium vacat et capit in se.</l>
    <l>hic, tibi quem memoro, per crebra foramina ferri</l>
    <l>parvas ad partis subtiliter insinuatus</l>
    <l>trudit et inpellit, quasi navem velaque ventus.</l>
    <l>denique res omnes debent in corpore habere</l>
    <l>aera, quandoquidem raro sunt corpore et aer</l>
    <l>omnibus est rebus circum datus adpositusque.</l>
    <l>hic igitur, penitus qui in ferrost abditus aer,</l>
    <l>sollicito motu semper iactatur eoque</l>
    <l>verberat anellum dubio procul et ciet intus,</l>
    <l>scilicet illo eodem fertur, quo praecipitavit</l>
    <l>iam semel et partem in vacuam conamina sumpsit.</l>
    <l>Fit quoque ut a lapide hoc ferri natura recedat</l>
    <l>inter dum, fugere atque sequi consueta vicissim.</l>
    <l>exultare etiam Samothracia ferrea vidi</l>
    <l>et ramenta simul ferri furere intus ahenis</l>
    <l>in scaphiis, lapis hic Magnes cum subditus esset;</l>
    <l>usque adeo fugere a saxo gestire videtur.</l>
    <l>aere interposito discordia tanta creatur</l>
    <l>propterea quia ni mirum prius aestus ubi aeris</l>
    <l>praecepit ferrique vias possedit apertas,</l>
    <l>posterior lapidis venit aestus et omnia plena</l>
    <l>invenit in ferro neque habet qua tranet ut ante;</l>
    <l>cogitur offensare igitur pulsareque fluctu</l>
    <l>ferrea texta suo; quo pacto respuit ab se</l>
    <l>atque per aes agitat, sine eo quod saepe resorbet.</l>
    <l>Illud in his rebus mirari mitte, quod aestus</l>
    <l>non valet e lapide hoc alias impellere item res.</l>
    <l>pondere enim fretae partim stant, quod genus aurum;</l>
    <l>at partim raro quia sunt cum corpore, ut aestus</l>
    <l>pervolet intactus, nequeunt inpellier usquam,</l>
    <l>lignea materies in quo genere esse videtur.</l>
    <l>interutrasque igitur ferri natura locata</l>
    <l>aeris ubi accepit quaedam corpuscula, tum fit,</l>
    <l>inpellant ut eo Magnesia flumine saxa.</l>
    <l>nec tamen haec ita sunt aliarum rerum aliena,</l>
    <l>ut mihi multa parum genere ex hoc suppeditentur,</l>
    <l>quae memorare queam inter se singlariter apta.</l>
    <l>saxa vides primum sola colescere calce.</l>
    <l>glutine materies taurino iungitur una,</l>
    <l>ut vitio venae tabularum saepius hiscant</l>
    <l>quam laxare queant compages taurea vincla.</l>
    <l>vitigeni latices aquai fontibus audent</l>
    <l>misceri, cum pix nequeat gravis et leve olivom.</l>
    <l>purpureusque colos conchyli iungitur uno</l>
    <l>corpore cum lanae, dirimi qui non queat usquam,</l>
    <l>non si Neptuni fluctu renovare operam des,</l>
    <l>non mare si totum velit eluere omnibus undis.</l>
    <l>denique res auro non aurum copulat una,</l>
    <l>aerique [aes] plumbo fit uti iungatur ab albo?</l>
    <l>cetera iam quam multa licet reperire! quid ergo?</l>
    <l>nec tibi tam longis opus est ambagibus usquam</l>
    <l>nec me tam multam hic operam consumere par est,</l>
    <l>sed breviter paucis praestat comprendere multa.</l>
    <l>quorum ita texturae ceciderunt mutua contra,</l>
    <l>ut cava conveniant plenis haec illius illa</l>
    <l>huiusque inter se, iunctura haec optima constat.</l>
    <l>est etiam, quasi ut anellis hamisque plicata</l>
    <l>inter se quaedam possint coplata teneri;</l>
    <l>quod magis in lapide hoc fieri ferroque videtur.</l>
    <l>Nunc ratio quae sit morbis aut unde repente</l>
    <l>mortiferam possit cladem conflare coorta</l>
    <l>morbida vis hominum generi pecudumque catervis,</l>
    <l>expediam, primum multarum semina rerum</l>
    <l>esse supra docui quae sint vitalia nobis,</l>
    <l>et contra quae sint morbo mortique necessest</l>
    <l>multa volare; ea cum casu sunt forte coorta</l>
    <l>et perturbarunt caelum, fit morbidus aer.</l>
    <l>atque ea vis omnis morborum pestilitasque</l>
    <l>aut extrinsecus ut nubes nebulaeque superne</l>
    <l>per caelum veniunt aut ipsa saepe coorta</l>
    <l>de terra surgunt, ubi putorem umida nactast</l>
    <l>intempestivis pluviisque et solibus icta.</l>
    <l>nonne vides etiam caeli novitate et aquarum</l>
    <l>temptari procul a patria qui cumque domoque</l>
    <l>adveniunt ideo quia longe discrepitant res?</l>
    <l>nam quid Brittannis caelum differre putamus,</l>
    <l>et quod in Aegypto est, qua mundi claudicat axis,</l>
    <l>quidve quod in Ponto est differre et Gadibus atque</l>
    <l>usque ad nigra virum percocto saecla colore?</l>
    <l>quae cum quattuor inter se diversa videmus</l>
    <l>quattuor a ventis et caeli partibus esse,</l>
    <l>tum color et facies hominum distare videntur</l>
    <l>largiter et morbi generatim saecla tenere.</l>
    <l>est elephas morbus qui propter flumina Nili</l>
    <l>gignitur Aegypto in media neque praeterea usquam.</l>
    <l>Atthide temptantur gressus oculique in Achaeis</l>
    <l>finibus. inde aliis alius locus est inimicus</l>
    <l>partibus ac membris; varius concinnat id aer.</l>
    <l>proinde ubi se caelum, quod nobis forte alienum,</l>
    <l>commovet atque aer inimicus serpere coepit,</l>
    <l>ut nebula ac nubes paulatim repit et omne</l>
    <l>qua graditur conturbat et immutare coactat,</l>
    <l>fit quoque ut, in nostrum cum venit denique caelum,</l>
    <l>corrumpat reddatque sui simile atque alienum.</l>
    <l>haec igitur subito clades nova pestilitasque</l>
    <l>aut in aquas cadit aut fruges persidit in ipsas</l>
    <l>aut alios hominum pastus pecudumque cibatus,</l>
    <l>aut etiam suspensa manet vis aere in ipso</l>
    <l>et, cum spirantes mixtas hinc ducimus auras,</l>
    <l>illa quoque in corpus pariter sorbere necessest.</l>
    <l>consimili ratione venit bubus quoque saepe</l>
    <l>pestilitas et iam pigris balantibus aegror.</l>
    <l>nec refert utrum nos in loca deveniamus</l>
    <l>nobis adversa et caeli mutemus amictum,</l>
    <l>an caelum nobis ultro natura corumptum</l>
    <l>deferat aut aliquid quo non consuevimus uti,</l>
    <l>quod nos adventu possit temptare recenti.</l>
    <l>Haec ratio quondam morborum et mortifer aestus</l>
    <l>finibus in Cecropis funestos reddidit agros</l>
    <l>vastavitque vias, exhausit civibus urbem.</l>
    <l>nam penitus veniens Aegypti finibus ortus,</l>
    <l>aera permensus multum camposque natantis,</l>
    <l>incubuit tandem populo Pandionis omni.</l>
    <l>inde catervatim morbo mortique dabantur.</l>
    <l>principio caput incensum fervore gerebant</l>
    <l>et duplicis oculos suffusa luce rubentes.</l>
    <l>sudabant etiam fauces intrinsecus atrae</l>
    <l>sanguine et ulceribus vocis via saepta coibat</l>
    <l>atque animi interpres manabat lingua cruore</l>
    <l>debilitata malis, motu gravis, aspera tactu.</l>
    <l>inde ubi per fauces pectus complerat et ipsum</l>
    <l>morbida vis in cor maestum confluxerat aegris,</l>
    <l>omnia tum vero vitai claustra lababant.</l>
    <l>spiritus ore foras taetrum volvebat odorem,</l>
    <l>rancida quo perolent proiecta cadavera ritu.</l>
    <l>atque animi prorsum [tum] vires totius, omne</l>
    <l>languebat corpus leti iam limine in ipso.</l>
    <l>intolerabilibusque malis erat anxius angor</l>
    <l>adsidue comes et gemitu commixta querella,</l>
    <l>singultusque frequens noctem per saepe diemque</l>
    <l>corripere adsidue nervos et membra coactans</l>
    <l>dissoluebat eos, defessos ante, fatigans.</l>
    <l>nec nimio cuiquam posses ardore tueri</l>
    <l>corporis in summo summam fervescere partem,</l>
    <l>sed potius tepidum manibus proponere tactum</l>
    <l>et simul ulceribus quasi inustis omne rubere</l>
    <l>corpus, ut est per membra sacer dum diditur ignis.</l>
    <l>intima pars hominum vero flagrabat ad ossa,</l>
    <l>flagrabat stomacho flamma ut fornacibus intus.</l>
    <l>nil adeo posses cuiquam leve tenveque membris</l>
    <l>vertere in utilitatem, at ventum et frigora semper.</l>
    <l>in fluvios partim gelidos ardentia morbo</l>
    <l>membra dabant nudum iacientes corpus in undas.</l>
    <l>multi praecipites nymphis putealibus alte</l>
    <l>inciderunt ipso venientes ore patente:</l>
    <l>insedabiliter sitis arida corpora mersans</l>
    <l>aequabat multum parvis umoribus imbrem.</l>
    <l>nec requies erat ulla mali: defessa iacebant</l>
    <l>corpora. mussabat tacito medicina timore,</l>
    <l>quippe patentia cum totiens ardentia morbis</l>
    <l>lumina versarent oculorum expertia somno.</l>
    <l>multaque praeterea mortis tum signa dabantur:</l>
    <l>perturbata animi mens in maerore metuque,</l>
    <l>triste supercilium, furiosus voltus et acer,</l>
    <l>sollicitae porro plenaeque sonoribus aures,</l>
    <l>creber spiritus aut ingens raroque coortus,</l>
    <l>sudorisque madens per collum splendidus umor,</l>
    <l>tenvia sputa minuta, croci contacta colore</l>
    <l>salsaque per fauces rauca vix edita tussi.</l>
    <l>in manibus vero nervi trahere et tremere artus</l>
    <l>a pedibusque minutatim succedere frigus</l>
    <l>non dubitabat. item ad supremum denique tempus</l>
    <l>conpressae nares, nasi primoris acumen</l>
    <l>tenve, cavati oculi, cava tempora, frigida pellis</l>
    <l>duraque in ore, iacens rictu, frons tenta manebat.</l>
    <l>nec nimio rigida post artus morte iacebant.</l>
    <l>octavoque fere candenti lumine solis</l>
    <l>aut etiam nona reddebant lampade vitam.</l>
    <l>quorum siquis, ut est, vitarat funera leti,</l>
    <l>ulceribus taetris et nigra proluvie alvi</l>
    <l>posterius tamen hunc tabes letumque manebat,</l>
    <l>aut etiam multus capitis cum saepe dolore</l>
    <l>corruptus sanguis expletis naribus ibat.</l>
    <l>huc hominis totae vires corpusque fluebat.</l>
    <l>profluvium porro qui taetri sanguinis acre</l>
    <l>exierat, tamen in nervos huic morbus et artus</l>
    <l>ibat et in partis genitalis corporis ipsas.</l>
    <l>et graviter partim metuentes limina leti</l>
    <l>vivebant ferro privati parte virili,</l>
    <l>et manibus sine non nulli pedibusque manebant</l>
    <l>in vita tamen et perdebant lumina partim.</l>
    <l>usque adeo mortis metus iis incesserat acer.</l>
    <l>atque etiam quosdam cepere oblivia rerum</l>
    <l>cunctarum, neque se possent cognoscere ut ipsi.</l>
    <l>multaque humi cum inhumata iacerent corpora supra</l>
    <l>corporibus, tamen alituum genus atque ferarum</l>
    <l>aut procul absiliebat, ut acrem exiret odorem,</l>
    <l>aut, ubi gustarat, languebat morte propinqua.</l>
    <l>nec tamen omnino temere illis solibus ulla</l>
    <l>comparebat avis, nec tristia saecla ferarum</l>
    <l>exibant silvis. languebant pleraque morbo</l>
    <l>et moriebantur. cum primis fida canum vis</l>
    <l>strata viis animam ponebat in omnibus aegre;</l>
    <l>extorquebat enim vitam vis morbida membris.</l>
    <l>incomitata rapi certabant funera vasta</l>
    <l>nec ratio remedii communis certa dabatur;</l>
    <l>nam quod ali dederat vitalis aeris auras</l>
    <l>volvere in ore licere et caeli templa tueri,</l>
    <l>hoc aliis erat exitio letumque parabat.</l>
    <l>Illud in his rebus miserandum magnopere unum</l>
    <l>aerumnabile erat, quod ubi se quisque videbat</l>
    <l>implicitum morbo, morti damnatus ut esset,</l>
    <l>deficiens animo maesto cum corde iacebat,</l>
    <l>funera respectans animam amittebat ibidem.</l>
    <l>quippe etenim nullo cessabant tempore apisci</l>
    <l>ex aliis alios avidi contagia morbi,</l>
    <l>lanigeras tam quam pecudes et bucera saecla,</l>
    <l>idque vel in primis cumulabat funere funus</l>
    <l>nam qui cumque suos fugitabant visere ad aegros,</l>
    <l>vitai nimium cupidos mortisque timentis</l>
    <l>poenibat paulo post turpi morte malaque,</l>
    <l>desertos, opis expertis, incuria mactans.</l>
    <l>qui fuerant autem praesto, contagibus ibant</l>
    <l>atque labore, pudor quem tum cogebat obire</l>
    <l>blandaque lassorum vox mixta voce querellae.</l>
    <l>optimus hoc leti genus ergo quisque subibat.</l>
    <l>Praeterea iam pastor et armentarius omnis</l>
    <l>et robustus item curvi moderator aratri</l>
    <l>languebat, penitusque casa contrusa iacebant</l>
    <l>corpora paupertate et morbo dedita morti.</l>
    <l>exanimis pueris super exanimata parentum</l>
    <l>corpora non numquam posses retroque videre</l>
    <l>matribus et patribus natos super edere vitam.</l>
    <l>nec minimam partem ex agris maeror is in urbem</l>
    <l>confluxit, languens quem contulit agricolarum</l>
    <l>copia conveniens ex omni morbida parte.</l>
    <l>omnia conplebant loca tectaque quo magis aestu,</l>
    <l>confertos ita acervatim mors accumulabat.</l>
    <l>multa siti prostrata viam per proque voluta</l>
    <l>corpora silanos ad aquarum strata iacebant</l>
    <l>interclusa anima nimia ab dulcedine aquarum,</l>
    <l>multaque per populi passim loca prompta viasque</l>
    <l>languida semanimo cum corpore membra videres</l>
    <l>horrida paedore et pannis cooperta perire,</l>
    <l>corporis inluvie, pelli super ossibus una,</l>
    <l>ulceribus taetris prope iam sordeque sepulta.</l>
    <l>omnia denique sancta deum delubra replerat</l>
    <l>corporibus mors exanimis onerataque passim</l>
    <l>cuncta cadaveribus caelestum templa manebant,</l>
    <l>hospitibus loca quae complerant aedituentes.</l>
    <l>nec iam religio divom nec numina magni</l>
    <l>pendebantur enim: praesens dolor exsuperabat.</l>
    <l>nec mos ille sepulturae remanebat in urbe,</l>
    <l>quo prius hic populus semper consuerat humari;</l>
    <l>perturbatus enim totus trepidabat et unus</l>
    <l>quisque suum pro re [cognatum] maestus humabat.</l>
    <l>multaque [res] subita et paupertas horrida suasit;</l>
    <l>namque suos consanguineos aliena rogorum</l>
    <l>insuper extructa ingenti clamore locabant</l>
    <l>subdebantque faces, multo cum sanguine saepe</l>
    <l>rixantes, potius quam corpora desererentur,</l>
    <l>inque aliis alium populum sepelire suorum</l>
    <l>certantes; lacrimis lassi luctuque redibant;</l>
    <l>inde bonam partem in lectum maerore dabantur;</l>
    <l>nec poterat quisquam reperiri, quem neque morbus</l>
    <l>nec mors nec luctus temptaret tempore tali.</l>
  </verse>
</root>
